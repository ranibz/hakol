<!DOCTYPE html>
<html lang="he" dir="rtl">
<head>
    <meta charset="UTF-8">
    <meta name="viewport" content="width=device-width, initial-scale=1.0">
    <title>ד. התפתחות הסגנון הריאליסטי</title>
    <link rel="preconnect" href="https://fonts.googleapis.com">
    <link rel="preconnect" href="https://fonts.gstatic.com" crossorigin>
    <link href="https://fonts.googleapis.com/css2?family=Heebo:wght@300;400;700;900&display=swap" rel="stylesheet">
    <link href="https://fonts.googleapis.com/icon?family=Material+Icons+Round" rel="stylesheet">
    <style>
        :root {
            /* --- פלטת צבעים --- */
            --primary-color: #006064;   /* טורקיז כהה */
            --secondary-color: #00acc1; /* טורקיז בהיר */
            --accent-color: #ffca28;    /* צהוב חרדל */
            --text-color: #333333;
            --bg-light: #f4f6f8;
            
            /* --- פלטת צבעי פסטל לכרטיסים --- */
            --pastel-1: #e0f7fa; /* תכלת */
            --pastel-2: #fff8e1; /* צהוב */
            --pastel-3: #f1f8e9; /* ירוק */
            --pastel-4: #f3e5f5; /* סגול */
            --pastel-5: #e1f5fe; /* כחול */
            --pastel-6: #fff3e0; /* כתום */
            
            /* --- עיצוב כללי --- */
            --border-radius: 20px;
            --box-shadow: 0 10px 25px rgba(0, 0, 0, 0.08);
            --container-width: 800px;
        }

        /* איפוס בסיסי */
        * { box-sizing: border-box; margin: 0; padding: 0; }

        body {
            font-family: 'Heebo', sans-serif;
            background-color: var(--bg-light);
            color: var(--text-color);
            line-height: 1.8;
            padding-bottom: 40px;
        }

        /* --- מיכל מרכזי --- */
        .container {
            max-width: var(--container-width);
            margin: 0 auto;
            padding: 20px;
        }

        /* --- כותרת עליונה (Header) --- */
        .header-container {
            text-align: center;
            margin-bottom: 40px;
            padding: 60px 20px 80px; 
            background: linear-gradient(135deg, #00838f 0%, #0097a7 100%);
            color: white;
            border-radius: 0 0 50% 50% / 40px;
            box-shadow: var(--box-shadow);
            position: relative;
        }

        .main-title {
            font-size: 3rem;
            font-weight: 900;
            margin-bottom: 10px;
            text-shadow: 2px 2px 4px rgba(0,0,0,0.2);
            line-height: 1.1;
        }

        .sub-title {
            font-size: 1.3rem;
            font-weight: 300;
            opacity: 0.9;
            display: inline-block;
            padding: 5px 20px;
            background-color: rgba(255,255,255,0.2);
            border-radius: 30px;
            backdrop-filter: blur(5px);
        }

        /* --- כפתור חזרה --- */
        .back-link-container {
            text-align: center;
            margin-top: -30px; 
            margin-bottom: 40px;
            position: relative;
            z-index: 10;
        }

        .back-link {
            display: inline-flex;
            align-items: center;
            gap: 8px;
            text-decoration: none;
            color: var(--primary-color);
            font-weight: 700;
            padding: 12px 30px;
            background-color: #fff;
            border-radius: 50px;
            box-shadow: 0 5px 15px rgba(0,0,0,0.15);
            transition: all 0.3s ease;
        }

        .back-link:hover {
            transform: translateY(-3px);
            box-shadow: 0 8px 20px rgba(0,0,0,0.2);
            background-color: var(--pastel-1);
        }

        /* --- כרטיסי תוכן --- */
        .content-card {
            padding: 40px;
            margin-bottom: 30px;
            border-radius: var(--border-radius);
            box-shadow: var(--box-shadow);
            transition: transform 0.3s ease;
            position: relative;
            overflow: hidden;
        }

        .content-card:hover {
            transform: translateY(-5px);
        }

        /* --- צביעת הכרטיסים באופן אוטומטי --- */
        section:nth-of-type(6n+1) { background-color: var(--pastel-1); border-left: 5px solid #00acc1; }
        section:nth-of-type(6n+2) { background-color: var(--pastel-2); border-left: 5px solid #ffca28; }
        section:nth-of-type(6n+3) { background-color: var(--pastel-3); border-left: 5px solid #66bb6a; }
        section:nth-of-type(6n+4) { background-color: var(--pastel-4); border-left: 5px solid #ab47bc; }
        section:nth-of-type(6n+5) { background-color: var(--pastel-5); border-left: 5px solid #42a5f5; }
        section:nth-of-type(6n+6) { background-color: var(--pastel-6); border-left: 5px solid #ffa726; }

        .section-title {
            color: var(--primary-color);
            font-size: 1.6rem;
            font-weight: 800;
            margin-bottom: 25px;
            padding-bottom: 10px;
            border-bottom: 2px solid rgba(0,0,0,0.05);
        }

        p { margin-bottom: 20px; text-align: justify; }
        strong { color: var(--primary-color); font-weight: 800; }

        ol, ul { padding-right: 25px; margin-bottom: 20px; }
        li { margin-bottom: 10px; }

        /* --- עיצוב מושגים מרכזיים (אליפסות צבעוניות) --- */
        .concepts-container {
            display: flex;
            flex-wrap: wrap;
            gap: 15px;
            justify-content: center;
        }

        .concept-pill {
            padding: 10px 20px;
            border-radius: 50px;
            font-weight: 700;
            color: white;
            box-shadow: 0 4px 6px rgba(0,0,0,0.1);
            transition: transform 0.3s ease;
            cursor: default;
        }

        .concept-pill:hover {
            transform: scale(1.1) rotate(2deg);
        }

        /* צבעים שונים לכל אליפסה */
        .concept-pill:nth-child(10n+1) { background: linear-gradient(135deg, #FF6B6B, #EE5253); }
        .concept-pill:nth-child(10n+2) { background: linear-gradient(135deg, #48DBFB, #0ABDE3); }
        .concept-pill:nth-child(10n+3) { background: linear-gradient(135deg, #1DD1A1, #10AC84); }
        .concept-pill:nth-child(10n+4) { background: linear-gradient(135deg, #FF9FF3, #F368E0); }
        .concept-pill:nth-child(10n+5) { background: linear-gradient(135deg, #FECA57, #FF9F43); }
        .concept-pill:nth-child(10n+6) { background: linear-gradient(135deg, #5F27CD, #341F97); }
        .concept-pill:nth-child(10n+7) { background: linear-gradient(135deg, #54a0ff, #2e86de); }
        .concept-pill:nth-child(10n+8) { background: linear-gradient(135deg, #00d2d3, #01a3a4); }
        .concept-pill:nth-child(10n+9) { background: linear-gradient(135deg, #ff9f43, #ee5253); }
        .concept-pill:nth-child(10n+10) { background: linear-gradient(135deg, #8395a7, #576574); }


        /* --- תיבת וידאו תלת-ממדית --- */
        .video-box {
            background-color: white;
            border-radius: 16px;
            padding: 25px;
            margin: 35px 0;
            text-align: center;
            box-shadow: 0 8px 20px rgba(0,0,0,0.06);
            border: 1px solid rgba(0,0,0,0.03);
            transition: all 0.3s ease;
        }

        .video-box:hover {
            transform: scale(1.02);
            box-shadow: 0 15px 30px rgba(0,0,0,0.1);
        }

        .video-title {
            font-weight: 700;
            font-size: 1.1rem;
            margin-bottom: 10px;
            color: var(--primary-color);
            display: block;
        }

        .video-desc {
            font-size: 0.95rem;
            color: #666;
            margin-bottom: 20px;
            display: block;
        }

        .video-btn {
            display: inline-flex;
            align-items: center;
            justify-content: center;
            gap: 10px;
            background: linear-gradient(to right, #e52d27, #b31217);
            color: white;
            padding: 12px 25px;
            border-radius: 50px;
            text-decoration: none;
            font-weight: bold;
            transition: all 0.3s ease;
            box-shadow: 0 4px 10px rgba(229, 45, 39, 0.3);
        }

        .video-btn:hover {
            transform: translateY(-2px);
            box-shadow: 0 6px 15px rgba(229, 45, 39, 0.4);
            background: linear-gradient(to right, #b31217, #e52d27);
        }

        /* קישור למסמך */
        .doc-link-box {
             background-color: white;
            border-radius: 16px;
            padding: 20px;
            margin: 25px 0;
            display: flex;
            align-items: center;
            gap: 15px;
            text-decoration: none;
            color: var(--text-color);
            box-shadow: 0 4px 10px rgba(0,0,0,0.05);
            transition: all 0.3s ease;
            border-left: 5px solid #f1c40f;
        }
        
        .doc-link-box:hover {
            transform: translateX(-5px);
            box-shadow: 0 8px 15px rgba(0,0,0,0.1);
        }

        .doc-icon {
            font-size: 2.5rem;
            color: #f1c40f;
        }

        .doc-info h4 { margin: 0 0 5px 0; font-size: 1.1rem; }
        .doc-info span { font-size: 0.9rem; color: #666; }


        /* --- תמונות --- */
        .image-container {
            margin: 40px 0;
            text-align: center;
            padding: 10px;
            background: white;
            border-radius: var(--border-radius);
            box-shadow: var(--box-shadow);
            transform: rotate(-1deg);
        }

        .image-container img {
            max-width: 100%;
            height: auto;
            border-radius: 12px;
        }

        /* --- פוטר --- */
        .footer-container {
            text-align: center;
            margin-top: 60px;
            padding: 30px;
            display: flex;
            flex-direction: column;
            align-items: center;
            justify-content: center;
            gap: 15px;
        }

        .author-image {
            width: 80px;
            height: 80px;
            border-radius: 50%;
            border: 4px solid white;
            box-shadow: 0 4px 10px rgba(0,0,0,0.1);
        }

        .author-name { 
            font-size: 1.4rem; 
            font-weight: 700; 
            color: var(--primary-color);
        }

        @media (max-width: 768px) {
            .main-title { font-size: 2.2rem; }
            .content-card { padding: 25px; }
            .header-container { padding: 40px 20px 60px; }
        }
    </style>
</head>
<body>

    <header class="header-container">
        <h1 class="main-title">ד. התפתחות הסגנון הריאליסטי</h1>
        <h2 class="sub-title">לאורך השנים</h2>
    </header>

    <div class="container">

        <div class="back-link-container">
            <a href="https://www.smore.com/qmvyz" class="back-link" target="_blank">
                <span class="material-icons-round">arrow_forward</span> חזרה לדף הקודם
            </a>
        </div>

        <section class="content-card">
            <h3 class="section-title">חשיבות הנושא</h3>
            <p>לאחר שהתלמידים למדו את העקרונות הבסיסיים של הריאליזם הקולנועי, נושא זה יספק סקירה ראשונית של זרמים סגנוניים ריאליסטיים לאורך השנים. כך יהיה אפשר לזהות את ההתפתחות של הסגנון הריאליסטי במקומות שונים בעולם ובתקופות שונות. תידון השאלה כיצד מה שנתפס כריאליסטי ומה שנתפס כלא ריאליסטי משתנה כל הזמן ותלוי בקונבנציות חברתיות ובהקשרים היסטוריים ונצפה באופן שבו יוצרים שונים התמודדו עם אתגר הריאליזם בכל מקום ובכל תקופה.</p>
            <p>נושא זה ייתן לתלמיד כלים להבנת העקרונות והבסיס האסתטי של הדרמה החברתית הריאליסטית, שכן נלמד על הקשר ההדוק הקיים בין הסגנון הריאליסטי לדרמה החברתית.</p>
        </section>

        <section class="content-card">
            <h3 class="section-title">תת-הנושאים</h3>
            <p>ד.1 הניאו-ריאליזם האיטלקי.</p>
            <p>ד.2 הדרמה הריאליסטית בעקבות הטלוויזיה והדוקו-דרמה.</p>
            <p>ד.3 ריאליזם בעידן הדיגיטלי.</p>
        </section>

        <section class="content-card">
            <h3 class="section-title">מטרות אופרטיביות</h3>
            <ol>
                <li>התלמיד יכיר את ההקשר ההיסטורי והאסתטי שהביא לצמיחת הניאו-ריאליזם האיטלקי וילמד על עקרונותיו האסתטיים.</li>
                <li>התלמיד יכיר את האופן שבו הריאליזם הקולנועי השתנה בעקבות כניסתה של הטלוויזיה ויצירת הדוקו-דרמה.</li>
                <li>התלמיד יבין את השינויים שכניסתן של טכנולוגיות דיגיטליות יצרו בתפיסות הריאליזם.</li>
                <li>התלמיד יכיר את הסגנונות והזרמים השונים שצמחו סביב הטכנולוגיות הדיגיטליות החדשות בהקשר הריאליסטי ויבין את העקרונות של כל אחד מהזרמים האלה.</li>
                <li>התלמיד ידע לנתח את השינויים שעבר הסגנון הריאליסטי בקולנוע ובטלוויזיה לאורך השנים.</li>
            </ol>
        </section>

        <section class="content-card">
            <h3 class="section-title">מושגים מרכזיים</h3>
            <div class="concepts-container">
                <span class="concept-pill">ניאו-ריאליזם</span>
                <span class="concept-pill">יומן החדשות</span>
                <span class="concept-pill">דוקומנטריזם</span>
                <span class="concept-pill">רגיונליזם</span>
                <span class="concept-pill">דוקו-דרמה</span>
                <span class="concept-pill">דוגמה 95</span>
                <span class="concept-pill">ממבלקור</span>
                <span class="concept-pill">סרט קאמרי</span>
            </div>
        </section>

        <section class="content-card">
            <h3 class="section-title">ד.1 הניאו-ריאליזם האיטלקי</h3>
            <p>בתת-נושא זה התלמידים ילמדו על המאפיינים של הניאו-ריאליזם האיטלקי שצמח בשנות הארבעים של המאה העשרים בעקבות מלחמת העולם השנייה וכיצד מאפיינים אלה הגדירו מחדש את תפיסות הריאליזם בקולנוע שהיו קיימות עד אז, כדי לסלול את הדרך לסוג הריאליזם שאנחנו מכירים עד היום. אמנם לניאו-ריאליזם יש הקשר היסטורי שקשור לנפילת הפאשיזם באיטליה במהלך המלחמה וניתן לדבר על כך בשיעור, אך הפרק ידגיש יותר את המאפיינים האסתטיים הריאליסטיים של הזרם ואת הנושאים החברתיים שהעסיקו את היוצרים.</p>
            
            <p><strong>מהו ניאו-ריאליזם</strong></p>
            <p>ראשית נסביר את המושג ניאו-ריאליזם:</p>
            <p><strong>ריאליזם:</strong> תנועה אמנותית (לא רק בקולנוע) ששמה דגש ביצירת תחושה שמה שאנחנו רואים או קוראים הוא המציאות. כלומר, זה לא סיפור או אגדה, אלא כמו שנהוג לומר – החיים עצמם. כדי לעשות זאת התפתחו מגוון טכניקות אסתטיות שנועדו ליצור תחושה של מציאות.</p>
            <p><strong>ניאו: חדש</strong>.</p>
            <p>כלומר, הניאו-ריאליזם משמעו ריאליזם חדש. זהו ייצוג קולנועי שמייצר תחושה שמה שאנחנו רואים הוא המציאות ממש, אך הוא עושה זאת בדרך חדשה. מה חידש הניאו-ריאליזם?</p>
            <p>מקובל להגיד שהריאליזם שהיה קיים בקולנוע עד לאותו הזמן היה העתקה של הריאליזם בתיאטרון. כלומר, בנייה של תפאורה ריאליסטית (דומה למציאות), שימוש בתלבושות ריאליסטיות, כתיבה של דיאלוגים ריאליסטיים שמחקים את האופן שבו אנשים מדברים במציאות, משחק ריאליסטי וסיפורים "מהחיים".</p>
            <p>לאורך השנים המוקדמות של הקולנוע, יוצרים ויוצרות שונים ניסו להעמיק בתפיסה הריאליסטית, ולמשל יצאו לצלם ברחובות, שילבו שחקנים שלא נראים כמו "כוכבים", ואפילו ליהקו אנשים מן השורה, לא מקצועיים, כדי שישחקו והדמויות ייראו כמו "האדם האמיתי" ולא כמו שחקן שמעמיד פנים.</p>
            <p>אבל הכול היה מאוד נקודתי וחולף.</p>
            <p>הניאו-ריאליזם לקח את הטכניקות האלה, פיתח אותן, הוסיף להן טכניקות צילום חדשות ולמעשה אסף אותן, יצר תנועה קולנועית שקבעה כללים ריאליסטיים חדשים ושינה את האופן שבו הקהל תופס מה ריאליסטי בקולנוע.</p>
            
            <p><strong>התפתחות הריאליזם</strong></p>
            <p>כשאנחנו שואלים מהו ריאליזם, עלינו לשאול את עצמנו איזה מדיום נתפס כמציג מציאות בכל תקופה. כלומר, בכל תקופה יש מדיום אחר שלתפיסתנו מציג את "החיים עצמם".</p>
            <p>היום למשל צילומי סמארטפון נתפסים כריאליסטיים – דברים שאנשים מצלמים בעצמם ללא תיווך של מערכת מסננת. אם קורה אירוע כלשהו ואין שם מצלמות מקצועיות, אנשים בטח יצלמו את האירוע בסמארטפון ואחר כך ישלחו את הצילומים האלה לערוצי החדשות שישתמשו בהם. לצילומים אלה יש הילה של צילומים מציאותיים כי הם צולמו בספונטניות ובאותנטיות על ידי אנשים שנכחו באירוע והיו עדים לו. לכן, אם יוצר רוצה ליצור בסרט תחושה של ריאליזם, הוא ינסה לחקות את האופן שבו אנשים מצלמים עם הסמארטפונים או יחקה סגנון צילום של סרטוני יוטיוב וכדומה.</p>
            <p>בתקופה אחרת, שבה אנשים שאבו את חוויית המציאות מחדשות הטלוויזיה, הריאליזם אימץ וחיקה את הסגנון של חדשות הטלוויזיה של אותה תקופה (שנות השישים והשבעים), עם מצלמת כתף רועדת וריצה ברחובות. על התקופות האלה (תקופת הטלוויזיה והתקופה הדיגיטלית) נלמד בתת-הנושאים הבאים, ונראה כיצד הריאליזם משתנה מתקופה לתקופה.</p>
            <p>בזמן עלייתו של הניאו-ריאליזם האיטלקי, בתקופה שלאחר מלחמת העולם השנייה, לא הייתה עדיין טלוויזיה וכמובן לא היו סמארטפונים או מצלמות דיגיטליות, וחוויית המציאות הגיעה בעיקר מיומני החדשות.</p>
            <p>יומני החדשות היו אסופה של כתבות חדשותיות קצרות שהוקרנו בקולנוע לפני הקרנת הסרט. אנשים לא היו מגיעים לקולנוע רק כדי לקבל בידור ולראות את הסרט המרכזי, אלא גם ידעו שאם ייכנסו לקולנוע יקבלו חדשות מן העולם. ייתכן שהם הכירו את החדשות האלה מהעיתונים ומהרדיו, אבל היתרון של יומן החדשות היה שהוא אִפשר ממש לראות את האירועים עצמם – צלמים היו מגיעים עם מצלמות ומצלמים את ההתרחשות. יומני החדשות הם אלה שהציגו "מה קורה בחיים/בעולם", ולכן השפה והטכניקה של היומנים נתפסו כמציגות מציאות, וחיקוי הטכניקה הזאת יצר תחושה ריאליסטית. אחד השינויים הגדולים ב"ריאליזם החדש" היה שהמקורות לריאליזם כבר לא הגיעו מהתיאטרון אלא מתפיסת ריאליזם חדשה שאומצה בין היתר מיומני החדשות.</p>
            
            <p>למה השתנתה תפיסת הריאליזם דווקא באיטליה באותה תקופה?</p>
            <p>מלחמת העולם השנייה שינתה את האופן שבו אנשים ראו את העולם. המצלמות הקלות שהומצאו כדי לצלם בשטח עזרו לשלוח צלמים ובמאים לאזורי המלחמה כדי שיתעדו את המצב. בנוסף, כשאנשים רצו לקבל מידע על המתרחש בעולם, הם החלו לקבל את זה בקולנוע, עם סאונד, באמצעות יומני חדשות שהוצגו לפני הסרטים. התחושה הייתה שרואים דברים אמיתיים, והם מוצגים בצורה של יומן חדשות.</p>
            <p>בנוסף, הטענה היא שאחרי שאזרחי אירופה חיו במצב של מלחמה במשך שש שנים, ראו זוועות, ערים נהרסו לחלוטין, והכול התמלא בפליטים, עוני ורעב, הם כבר לא יכלו לראות סרט הוליוודי ולהרגיש שהוא אמיתי, ולא משנה כמה הוא נראה ריאליסטי. החיים עצמם הם לא אולפן ומשחק ריאליסטי. פתאום זה נראה מזויף ולא מספק, ונוצר צורך בריאליזם מסוג חדש.</p>
            <p>איטליה סבלה רבות מהמלחמה. שלט בה שלטון פאשיסטי, והתנהלה בה מלחמה פנימית מול מחתרת קומוניסטית ומלחמה חיצונית מול כוחות בעלות הברית. לאחר המלחמה איטליה נותרה הרוסה ובמצוקה אמיתית.</p>
            <p>הקולנוע הפאשיסטי באיטליה שלפני המלחמה עסק בחיי העשירים ובני מעמד הביניים. תחת שלטון פאשיסטי הסרטים לא עוסקים בעוני אלא בחיי העשירים. אחרי המלחמה הכול היה הרוס, איטליה הייתה שרויה בעוני גדול, והסרטים רצו לעסוק באיטליה "האמיתית", לא זו שמוצגת בסרטים כמפוארת ומצליחה, אלא איטליה שרואים ברחובות ובשכונות העניות.</p>
            
            <p><strong>רוסליני – רומא עיר פרזות</strong></p>
            <p>אחד הבמאים שהתחילו במגמה הריאליסטית היה רוברטו רוסליני. רוסליני היה במאי סרטים דוקומנטריים בזמן המשטר הפאשיסטי, ועם נפילת הפאשיזם רצה לקחת את הטכניקות שלמד בקולנוע הדוקומנטרי ולשלב אותן בסרט שהוא בדיה. הוא גם רצה לספר על הגבורה של המחתרת שנלחמה בפאשיסטים ובנאצים בזמן המלחמה. הוא יצר סרט בדיה שמבוסס על סיפור אמיתי, על כומר וילדים שעוזרים למחתרת ונלחמים בנאצים. שם הסרט היה "רומא עיר פרזות".</p>
            <p>הסרט נעשה מספר חודשים לאחר השחרור מהנאצים ובתנאים בלתי אפשריים. איטליה הייתה הרוסה לחלוטין. הרבה בנייני מגורים נהרסו בקרבות ולאנשים לא היה איפה לגור, ולכן אולפני הקולנוע הגדולים של רומא – צ'ינה צ'יטה – שימשו למעשה כמקום מפלט ומגורים לאנשים שנותרו ללא בתים. לא היה אפשר לצלם באולפן, והדרך היחידה לצלם את הסרט הייתה בלוקיישן, ברחובות רומא. כמובן, כל איטליה הייתה שרויה בעוני ובמצוקה כלכלית, והרחובות עצמם היו הרוסים. בנוסף, רוסליני היה צריך להשיג חומר גלם וציוד טכני לצילום הסרט, וכל הדברים האלה לא היו נגישים. הוא השיג חומר גלם לא איכותי במיוחד, וגם תהליך הפיתוח של חומרי הגלם לא נעשה בצורה המקצועית ביותר ולכן הפילם נותר עם שריטות וחוסר אחידות בקונטרסטים ובטונים. בנוסף, רוסליני לקח אנשים מהרחוב שיופיעו בתפקידי משנה וכניצבים, כדי להעניק לסרט תחושה ריאליסטית יותר.</p>
            <p>תנאי הצילום גרמו לשלושה דברים:</p>
            <p>● צילום ברחובות.</p>
            <p>● חומר גלם לא אחיד ולא איכותי.</p>
            <p>● שילוב של אנשים מהרחוב.</p>
            <p>אלמנטים אלה העניקו לסרט סגנון ייחודי וריאליסטי: רואים רחובות אמיתיים, אנשים אמיתיים, וחומר הגלם נתן תחושה דוקומנטרית, של חומרים ש"נמצאו במקרה".</p>
            <p>לכל זה נוספה הגישה האסתטית של רוסליני – ששינתה את התפיסה של האופן שבו מצלמים סצנות בקולנוע. גישה זו נקראת היום דוקומנטריזם.</p>
            
            <p><strong>דוקומנטריזם</strong></p>
            <p>דוקומנטריזם נובע מהרעיון שאנחנו מצלמים סרט בדיה עם שחקנים, תסריט, דיאלוגים והכול מתוכנן מראש, אך מצלמים אותו כאילו מדובר בסרט דוקומנטרי. הרעיון הוא לטשטש את הגבולות בין סרט תיעודי לסרט בדיה. כדי לעשות זאת רוסליני היה צריך לחקות את האסתטיקה של יומני החדשות מהתקופה. הרעיון הראשוני של רוסליני היה לצלם את ההתרחשויות כאילו הוא במאי דוקומנטרי.</p>
            <p>מה זה אומר? בדרך כלל בקולנוע בדיה אנו יכולים להניח את המצלמה במקום הטוב ביותר שמאפשר לנו לראות את הסיפור בצורה הטובה ביותר. כלומר, אם מצלמים סצנת קרב, הצלם יכול לראות בקלוז-אפ את האדם שהולך לירות, ואחר כך יכול לראות מקרוב את האדם שנורה ונפצע. לצלם לא נשקפת סכנה כי הכול משחק, בכאילו. אבל אם צלם היה נקלע באמת לקרב יריות הוא לא היה יכול להתקרב כל כך עם המצלמה, כי זה היה מסוכן מדי. היה עליו להסתתר מאחורי מגן, והוא היה רואה את האויב רק מרחוק. רוסליני ביקש להגביל את עצמו. הוא הכין את הסצנה עם השחקנים והאפקטים, ואחר כך צילם אותה כאילו הוא היה שם עם מצלמה ותיעד. התוצאה היא טשטוש הגבול שבין הבדיה לדוקומנטרי, ולכן זה נקרא דוקומנטריזם – זה לא סרט דוקומנטרי, אלא צילום של סרט בדיה כאילו היה דוקומנטרי. רוסליני לא עשה את זה בכל הסצנות אלא רק בסצנות נבחרות או ברגעים נבחרים בתוך סצנות. כך הוא החל לפתח את הסגנון ולהגביר את תחושת הריאליזם – או למעשה ליצור סוג חדש של ריאליזם: ניאו-ריאליזם.</p>
            <p>יש להקרין את הקטעים הבאים מתוך "רומא עיר פרזות" כדי להבין את גישת הצילום הייחודית והחדשנית של רוסליני. בחלק הראשון רואים אישה שבעלה נלקח על ידי הנאצים והיא נורית למוות ברחוב כאשר בנה והכומר לא מסוגלים לעזור לה. יש לשים לב לשימוש בשחקנים לא מקצועיים שמשתלבים עם השחקנים הראשיים, לתחושת המציאות שנוצרת, לחומר הגלם שנראה שרוט ולא יציב ויוצר תחושה ריאליסטית יותר, לצילום ברחובות ולאופן שבו המצלמה, לקראת הסוף, נוקטת עמדה כמו של סרט דוקומנטרי כדי להעצים את הרגע הדרמטי. בחלק השני ניתן לראות סצנת קרב שבה כוחות המחתרת מנסים לשחרר את השבויים שהנאצים לקחו במשאיות. את הסצנה הזאת ביים רוסליני בשיטה הכמו-דוקומנטרית. זוהי סצנת קרב שמצולמת כאילו לאנשי המחתרת הייתה מצלמה שתיעדה את הקרב.</p>
            <p>יש לקחת בחשבון שני דברים:</p>
            <p>1. רוסליני לא צילם את כל הסרט בשיטה זאת, אלא רק סצנות נבחרות. חלק גדול מהסרט מצולם בצורה קלאסית, או בריאליזם תיאטרלי. אבל הסצנות יוצאות הדופן האלה הן שקבעו את הסגנון ונותרו בזיכרון של הקהל.</p>
            <p>2. ביומני החדשות לא נטו להשתמש במצלמת כתף, ולכן הגישה הדוקומנטרית של התקופה התאפיינה בעיקר בצילום סטטי, או יחסית יציב, על חצובה. צילום במצלמת כתף רועדת היה נתפס כטעות. זה השתנה עם השנים, אבל כשצופים בקטע יש לקחת בחשבון שזה היה הצילום הדוקומנטרי של אז.</p>
            <p>***קטע מתוך "רומא עיר פרזות" (1945)</p>
            
            <div class="video-box">
                <span class="video-title">Rome.Open.City.1945.mkv</span>
                <span class="video-desc">קטע מתוך "רומא עיר פרזות" - צילום דוקומנטריסטי בסרט בדיה.</span>
                <a href="https://drive.google.com/file/d/1Lmu4hBZLoUcYYx7eB_hdtAxEJC6h8nyX/view?usp=sharing" target="_blank" class="video-btn">
                    <span class="material-icons-round">play_circle_filled</span> צפייה בסרטון
                </a>
            </div>

            <p>כדי לראות איך השפה הזאת של רוסליני הלכה והתפתחה עם השנים ואומצה על ידי במאים אחרים, אפשר לצפות בקטע הבא מתוך "להציל את טוראי ריאן" (ספילברג, 1998) ולראות כיצד ספילברג משלב בסצנת הקרב של פתיחת הסרט בין הטכניקות של רוסליני לבין צילום שמאפשר לראות גם זוויות קרב מעניינות. ספילברג ביקש למזג את היכולת של המצלמה לצלם מזוויות מרגשות ועם זאת ליצור תחושה ש"המצלמה נמצאת שם במקום" ומסוכן לה להיות שם, ולכן גם הצופים נמצאים שם בתוך הסצנה ומרגישים זאת בצורה מאוד ריאליסטית. אם דם ניתז, הוא ניתז על המצלמה; אם יורים, המצלמה מחפשת מסתור. אם המצלמה מתקרבת לדמות, היא עושה זאת בעודה "מכופפת" בגובה הרצפה, כדי שלא יירו בה. ואם המצלמה רוצה לראות את האויב היא עושה זאת מרחוק, מהמקום שבו הייתה יכולה לצלם את האויב מבלי שזה יירה בה.</p>
            <p>*** "להציל את טוראי ריאן" (1998)</p>
            <div class="video-box">
                <span class="video-title">Saving.Private.Ryan.1998.mkv</span>
                <span class="video-desc">פתיחת הסרט "להציל את טוראי ריאן" - שילוב טכניקות דוקומנטריות.</span>
                <a href="https://drive.google.com/file/d/1yGLEwHJaIDLja1vx1Pue2QpbczjVpq3F/view?usp=sharing" target="_blank" class="video-btn">
                    <span class="material-icons-round">play_circle_filled</span> צפייה בסרטון
                </a>
            </div>

            <p><strong>רגיונליזם</strong></p>
            <p>תפיסה נוספת שהתעצבה באותה תקופה קשורה גם לאופייה של איטליה. אחד המאפיינים המרכזיים של האומה האיטלקית היא שאיטליה אינה גוש אחד אחיד, אלא מורכבת מאזורים שונים עם ניבים שונים, תרבויות ומנהגים שונים. למעשה, אפשר להגיד זאת על כל המדינות בעולם (כולל ישראל). הרעיון הוא שאין דבר כזה "איטלקיות", ומי שרוצה להיות אותנטי ואמיתי צריך להפסיק לצלם רק את מעמד הביניים ברומא או במילאנו (או לצורך העניין את תושבי תל אביב), ולצלם במה שהיום מכונה הפריפריה. זה יכול להיות שכונות עוני ברומא או עיירות וכפרים שרחוקים מהמרכז (נתניה, טבריה, באר שבע, שדרות). הרעיון הוא שלכל מקום כזה יש מנהגים משלו, שפת רחוב משלו, אופי משלו, וצריך לתאר אותו בצורה אמינה ואותנטית. כך אפשר לתת ביטוי ריאליסטי למגוון האזורים והאוכלוסיות באיטליה. המושג "רגיונליזם" בא מהמילה Regione – אזור. לכן אנחנו מדברים על "אזוריזם", כלומר, להעניק תשומת לב לאופי של האזור שמצלמים בו.</p>
            <p>ב"רומא עיר פרזות" רוסליני ביקש לכתוב דיאלוגים שנאמנים לשפת הרחוב של שכונות העוני ברומא של אותה תקופה, והוא ליהק שחקנים שדיברו במבטא ובדרך שבה מדברים רומאים משכונת עוני. כך הוא עשה גם בסרטיו הבאים כאשר צילם בנפולי ובאזורים אחרים. הוא תמיד ביקש להציג את הדרך האותנטית שבה אנשים מדברים ומתנהגים. בנוסף, המבטאים, הניבים, הנופים השונים והמגוונים יוצרים תחושה חזקה של "מקום".</p>
            <p>תפיסת הרגיונליזם השתרשה היטב במסורת הריאליזם, ועד היום היוצרים מחפשים לצלם את האנשים האותנטיים שחיים במקומות שהם מצלמים ומעוניינים לתת תחושה חזקה של ייצוג אמין של הפריפריה ושל המנהגים מקומיים.</p>
            <p>לצורך העניין, הקולנוע הישראלי לא מצלם כיום רק את תושבי תל אביב, אלא מנסה להציג את האוכלוסייה המגוונת שחיה בארץ. הקולנוע הריאליסטי הישראלי יצלם מבטאים מגוונים, מנהגים מגוונים מאזורים שונים, עדות שונות וכן הלאה, וכך ייצור חוויה של אותנטיות ואמינות.</p>
            <p>בקטע הבא מהסרט "ורסמיל" (מושון סלמונה, 2007) ניתן לראות כיצד הסרט צולם בלוקיישן בבאר שבע, בקניון. המצולמים הם ממוצא אתיופי ומוצא רוסי, שמדברים במבטאים שלהם, והסרט מצולם בשיטה כמו-דוקומנטרית, כאילו צלם מתלווה לנערים ומנסה לצלם אותם באופן תיעודי בזמן שהם מבלים. יש פה דוגמאות גם לדוקומנטריזם וגם לרגיונליזם.</p>
            <p>*** קטע מתוך "וסרמיל" (סלמונה, 2007)</p>
            <div class="video-box">
                <span class="video-title">Vasermil Kenyion-1.mkv</span>
                <span class="video-desc">קטע מתוך הסרט "וסרמיל" - דוגמה לרגיונליזם ודוקומנטריזם.</span>
                <a href="https://drive.google.com/file/d/1ukDcOjW2_iITIqo6ETG9JRUx2b7FiA1O/view?usp=sharing" target="_blank" class="video-btn">
                    <span class="material-icons-round">play_circle_filled</span> צפייה בסרטון
                </a>
            </div>

            <p><strong>"גונבי האופניים" והדרמה החברתית</strong></p>
            <p>בחלק זה נעמוד על הקשר שבין הסגנון הריאליסטי לדרמה החברתית, וההלימה שנוצרה בין השניים, דרך מבט על הסרטים "גונבי האופניים" ו"אומברטו דה" של ויטוריו דה סיקה וצ'זארה זווטיני.</p>
            <p>אלפרד היצ'קוק, אמן סרטי המתח שעבד בהוליווד, טען שקולנוע הוא החיים בלי החלקים המשעממים. כלומר, סרט טוב לוקח את הקטעים המשעממים של החיים, מוציא אותם החוצה ומשאיר את מה שמעניין.</p>
            <p>לעומתו, צ'זארה זווטיני, התסריטאי הנודע של הקולנוע הניאו-ריאליסטי, ביקש להגיד שהניאו-ריאליזם מנסה להביא למסך בדיוק את הקטעים המשעממים האלה שהיצ'קוק משאיר בחוץ. הוא האמין שברגעים המשעממים האלה מתנקזת משמעות חברתית ואנושית רחבה. למשל, מבחינתו, הרגע שמישהי שאין לה מספיק כסף נכנסת לחנות נעליים וצריכה לקנות נעליים הרבה יותר משמעותי מבחינה חברתית ואנושית מאשר אם באותו הרגע מישהו שם פצצה בחנות והיא צריכה לברוח.</p>
            <p>זווטיני ביקש, בדומה לבאזין, שנתבונן במציאות עצמה ונמצא שם את העומק ואת הרבדים שלה. הקולנוע יכול ללמד אותנו להסתכל על המציאות בצורות חדשות, ובמובנים רבים זהו התפקיד של הגישה הריאליסטית: ללמוד להסתכל מחדש על המציאות שאנו חיים בה ולגלות אותה, באמצעות הקולנוע.</p>
            <p>בהקשר זה, הניאו-ריאליזם האיטלקי חושף את העוולות החברתיות ועושה זאת בצורה שנוגדת את כל עקרונות הקולנוע הבידורי. הפוליטיקאים באיטליה החלו לטעון שהניאו-ריאליזם מציג את הצדדים הכושלים של החברה ולכן יוצר לאיטליה דימוי רע, והחלו לצאת נגדו.</p>
            <p>זווטיני כתסריטאי חבר לבמאי ויטוריו דה סיקה, ויחד הם יצרו את הסרטים האנושיים והמרגשים ביותר של הניאו-ריאליזם האיטלקי. הנושא החוזר בסרטיהם הוא תיאור האתגרים והחיים של העניים באיטליה. למעשה, מכיוון שלריאליזם יש היכולת להגיד לנו "אלה החיים האמיתיים", הנושאים שהוא נוטה לעסוק בהם הם באופן אוטומטי דרמות חברתיות. כלומר, ראינו שגם סרט עם גיבורי-על יכול להיות מצולם בסגנון ריאליסטי, וגם סרט מלחמה. כל ז'אנר ניתן לשילוב עם סגנון ריאליסטי. אך עם השנים נוצרה הלימה מעניינת בין הדרמה החברתית לסגנון הריאליסטי, שכן כשרוצים ליצור דרמה על מצוקות חברתיות, על אנשי שוליים, על קשיי היומיום של המעמד הנמוך, הסגנון הריאליסטי מספק רובד נוסף של עומק, שכן הוא אומר לנו: "אלה החיים האמיתיים". כאילו החיים הבורגניים של מעמד הביניים או חייהם של העשירים הם לא "אמת חברתית", אלא דווקא החיים של המעמד הנמוך הם האמת.</p>
            <p>לכן, כשמדברים על הדרמה החברתית כז'אנר, לרוב מדברים עליה בהקשר ריאליסטי. וכך דה סיקה וזווטיני רצו ליצור סרטים שיגרמו לקהל להזדהות עם העניים, לראות אותם בגובה העיניים, להרגיש את כאבם ולהיחשף לחיים שלהם, חיים שהם לא רואים ביומיום כשהם שקועים בחיי הנוחות שלהם.</p>
            <p>בסרטם "אומברטו דה" (1952) הם עוסקים בזִקנה ובעוני שמביאה הזִקנה. איש זקן יצא לפנסיה בתקופה הקשה ביותר בתולדות איטליה, כשהאינפלציה בשיאה. הערך הכספי של הפנסיה שלו יורד מדי חודש, והוא מגיע למצב של אובדן צלם אנוש. דה סיקה וזווטיני יצרו סרט על דמות פיקטיבית, אומברטו דה, זקן בודד ועני שחברו היחיד הוא כלבו. כדי לשרוד הוא מחליט להתאשפז בבית חולים – כי שם לפחות יקבל שלוש ארוחות ביום. אבל לשם כך הוא צריך למצוא פתרון לינה לכלב, ואין לו כסף גם לזה. זו הדרמה המרכזית של הסרט. בקטע שנראה דווקא לא רואים את הכלב ולא את אומברטו הזקן, אלא משרתת ששמה מריה, שמנקה בבית שבו אומברטו שוכר חדר. אומברטו התקשר לבית החולים כדי שיבואו לאסוף אותו, ובסרט רגיל היינו ישר קופצים לסצנה שבה האמבולנס מגיע ולוקח אותו לבית החולים. אבל בסרט הזה, הניאו-ריאליסטי, דה סיקה וזווטיני החליטו להתמקד דווקא ברגע שהמשרתת – דמות משנית בסרט – מתעוררת ומכינה ארוחת בוקר. זה רגע שלא קורה בו כלום – סצנה שמספרת מה קורה מהרגע שמתקשרים לאמבולנס ועד שהוא מגיע. רגע בנאלי ויומיומי. אבל כל העצב עובר דרך פעולות יומיומיות ודרך הסתכלות ברקע, בקירות של הבית, בעוני שבו האנשים האלה חיים. הכוח של הריאליזם החברתי לא מצוי רק בעלילות הדרמטיות של מצוקה כלכלית, אלא ממש בתיאור חיי היומיום של המעמד הנמוך וכיצד כל פעולה הכי קטנה ושגרתית כרוכה במאמץ או בהקשר חברתי קשוח.</p>
            <p>*** קטע מתוך "אומברטו דה", (דה סיקה, 1952)</p>
            <div class="video-box">
                <span class="video-title">11.Umberto D Maria wakes up.mp4</span>
                <span class="video-desc">קטע מתוך "אומברטו דה" - בנאליות ויומיומיות כביטוי למצוקה.</span>
                <a href="https://drive.google.com/file/d/1hkZHll5uxeo05KqOEFWxm85X0iBJ5c66/view?usp=sharing" target="_blank" class="video-btn">
                    <span class="material-icons-round">play_circle_filled</span> צפייה בסרטון
                </a>
            </div>

            <p>הסרט המפורסם ביותר של דה סיקה וזווטיני, שהפך לסמל של הניאו-ריאליזם בעולם כולו, הוא "גונבי האופניים" (1948).</p>
            <p>הסרט מספר על אנטוניו, אדם מובטל ממעמד הפועלים. את הדמות מגלם שחקן לא מקצועי בן מעמד הפועלים בעצמו, וכך נוצרת תחושת אמת וריאליזם שכן מדובר באדם אמיתי ממעמד הפועלים ולא בכוכב הוליוודי שמעמיד פנים שהוא כזה. אנטוניו מצליח להשיג עבודה שאולי תציל את משפחתו – הוא הולך לתלות שלטי פרסום ברחבי העיר, אך לשם כך הוא זקוק לאופניים. אנטוניו מוכר סדינים ועוד חפצים בעלי ערך שיש לו בבית כדי לקנות את האופניים, אך כבר ביום הראשון בעבודה גונבים לו אותם, והוא נשאר בלי כלום. את יתר הסרט אנטוניו מבלה עם בנו כשהם מסתובבים נואשים ברחובות רומא בחיפוש אחר האופניים. במהלך המסע הזה אנו נחשפים הן לייאוש השוכן ברחובות העיר העניים והן למערכת היחסים המורכבת שבין האב לבנו.</p>
            <p>ב"גונבי האופניים" יש עלילה, אך הדגש הוא בדברים שאין להם קשר לחיפוש האופניים. כלומר, יותר חשוב להרגיש את המציאות ואת הסביבה בסצנה מאשר לספר את הסיפור שלה. זו מהות הניאו-ריאליזם: להתמקד בסביבה, ברקע, במצב החברתי. העלילה עוזרת לנו להיכנס למקומות האלה ולהיחשף אליהם, והיא חשובה ודרמטית, אך התיאור של המערכת החברתית לא פחות חשוב.</p>
            <p>בואו נראה קטע מתוך "גונבי האופניים" שמדגים זאת. האב והבן מחפשים את האופניים ופתאום מתחיל לרדת גשם. ברגע זה אנו נותרים עם "רגע מהמציאות". הם מחפשים מקום עם גג, ואנחנו נמצאים איתם ברגע. בסוף ה"רגע מהחיים", שבו רואים את אנשי השוק מתפזרים בזמן הגשם, הגיבור מזהה מישהו שחשוד בגנבת האופניים שלו ומתחיל לרדוף אחריו, וזה מחזיר את העלילה לקדמת הבמה. בסצנות הבאות נחזור כמובן לשילוב הזה – מצד אחד רגעים שמקדמים את העלילה, ומיד סוג של עצירת הדרמה כדי לתאר רגע מהמציאות ומחיי היומיום של השכונות העניות ברומא.</p>
            <p>בשביל הניאו-ריאליזם, הדגשת הסביבה ותחושת הזמן היא דרך להדגיש את המימד האנושי. דרך הסביבה וההתבוננות באדם בהקשר הסביבתי, ולא רק כדמות בעלילה, אפשר להרגיש גם את התחושות שלו ולחוות את החיים שלו ואת המציאות שלו. הניאו-ריאליזם מבקש מאיתנו רגישות אנושית רבה – לראות את האדם באשר הוא ולהרגיש את הכאב והייאוש היומיומיים שלו, ובכך כוחו.</p>
            <p>להלן רשימת טכניקות ומאפיינים של הניאו-ריאליזם:</p>
            <p>1. שימוש רחב בשחקנים לא מקצועיים (לפעמים בתפקידי משנה, לפעמים בתפקיד ראשי).</p>
            <p>2. צילום בלוקיישן ברחובות ובאזורים לא מרכזיים (מה שיוצר תחושת אותנטיות ותחושת מקום).</p>
            <p>3. חספוס ודלות בחומר הגלם ובתאורה – תחושה של מציאות.</p>
            <p>4. תאורה לא מסוגננת, לעתים אף שרופה.</p>
            <p>5. דגש ברגעים יומיומיים, בנאליים כביכול, במקום עלילה מהודקת.</p>
            <p>6. העולם נראה לרוב מנקודת מבט של אדם תמים/ילד/זקן. גיבור חלש, מעמד נמוך. בעמדה של חולשה.</p>
            <p>7. שפת דיבור אותנטית, אזורית, שפת רחוב עם מבטא מקומי, שפה של מעמד נמוך.</p>
            <p>8. היבט חברתי הומניסטי – הזדהות עם הנידחים, עם אנשים שהם לא "כוכבי קולנוע".</p>
            <p>9. צילום המדמה קולנוע תיעודי ויומני חדשות – יצירת תחושת מציאות בצילום.</p>
            <p>10. שילוב של חומרים תיעודיים בסרטים (לעתים היו משלבים צילום תיעודי בתוך הסרט).</p>
            
            <p><strong>מה פחות ריאליסטי בניאו-ריאליזם</strong></p>
            <p>יחד עם זאת נוצר פער בין התפיסה התיאורטית של ריאליזם קיצוני ובין המימוש בפועל. אלה כמה טכניקות של הניאו-ריאליזם שעוזרות להדגיש את הרגש והסיפור ופוגעות מעט בתחושה הריאליסטית של הזרם:</p>
            <p>1. עלילות עם דגש מלודרמטי (לא תמיד, אבל יש בהן יסוד מלודרמטי).</p>
            <p>2. שימוש במוזיקה להדגשת הרגש וחיזוק ההזדהות.</p>
            <p>3. עריכה מרובה שמכוונת את הסיפור. אין כל כך שימוש בשוטים ארוכים.</p>
            <p>4. פעמים רבות הצילום משרת את הדרמה ואת הסיפור ולא את תחושת המציאות.</p>
            <p>***להרחבת הדיון על הניאו-ריאליזם קראו את המאמר של צ'זארה זווטיני: "הערות על הניאו-ריאליזם".</p>
            
            <a href="https://drive.google.com/file/d/1lqU19aQJkELVQKC0rOQ5heWted6aEVDz/view?usp=sharing" target="_blank" class="doc-link-box">
                <span class="material-icons-round doc-icon">picture_as_pdf</span>
                <div class="doc-info">
                    <h4>neorealism.pdf</h4>
                    <span>מאמר: הערות על הניאו-ריאליזם (Google Drive)</span>
                </div>
            </a>
        </section>

        <section class="content-card">
            <h3 class="section-title">ד.2 הדרמה הריאליסטית בעקבות הטלוויזיה והדוקו-דרמה</h3>
            <p>בתת-נושא זה נבדוק את התפתחות הריאליזם החברתי בהקשר של כניסת הטלוויזיה והפיכתן של חדשות הטלוויזיה למקור חדש לתחושת ריאליזם.</p>
            <p>אם הניאו-ריאליזם האיטלקי התבסס על אסתטיקה דוקומנטרית של יומני חדשות, עם השנים נכנס לעולם מדיום חדש ושינה את התפיסה שלנו לגבי האופן שבו המציאות מצולמת. עם כניסת הטלוויזיה, ולאחר מכן טכנולוגיות וידיאו לצילום, הצלמים הרגישו יותר נוח לצאת ולנסות לתפוס אירועים אמיתיים בשידור חי, בזמן אמת, ולצלם בצורה מיידית, ישירה וספונטנית את המתרחש.</p>
            <p>כדי לעשות זאת הצלמים היו שמים את המצלמה על הכתף או מחזיקים אותה ביד, ומנסים לתפוס את רגע האמת בזמן אמת. כתוצאה מכך הצילום היה יוצא פחות "מוקפד". כלומר, כדי לתפוס את הרגע היה צריך לעשות תנועות מצלמה חדות או לרוץ עם המצלמה, וכך נוצרו רעידות וטלטלות בצילום, או להחזיק את המצלמה ביד ולא על חצובה, כך שיהיה אפשר לשנות מיקום מהר – וכתוצאה מכך, גם כשהמצלמה "עמדה" עדיין הורגשו הנשימות של הצלם, שלא היה יכול לעמוד בצורה יציבה לאורך זמן.</p>
            <p>חדשות הטלוויזיה נתפסו כסטנדרט החדש של "צריכת" מציאות דרך מסכים. משהו "מציאותי" נראה בסגנון הזה, ספונטני, מאולתר, עם מצלמת כתף, מיידי, לא יציב ולא תמיד עם שוטים מעוצבים, שכן הכול מצולם במהירות, והצלם צריך להגיב מהר למה שקורה.</p>
            <p>"מדיום קול" (או בשמו העברי "בעין עירומה") הוא סרט מ-1969 שמתח ביקורת על האדישות של צלמי החדשות האלה, שמה שחשוב להם זה לתפוס את הרגע, לצלם ולהשיג את החומר בשביל הכתבה ופחות חשוב להם הגורם האנושי או הסביבה. הנה קטע מתוך הסרט שנותן הצצה לחייו של צלם החדשות:</p>
            <p>*** פתיחת הסרט "בעין עירומה", 1969, האסקל וקסלר</p>
            <div class="video-box">
                <span class="video-title">MEDIUM COOL.mp4</span>
                <span class="video-desc">קטע מתוך "בעין עירומה" - ביקורת על צילום החדשות.</span>
                <a href="https://drive.google.com/file/d/1lDjAfGSA-fFFbp0Bs7vovTkrR_9B3ddt/view?usp=sharing" target="_blank" class="video-btn">
                    <span class="material-icons-round">play_circle_filled</span> צפייה בסרטון
                </a>
            </div>

            <p>סגנון הצילום של חדשות הטלוויזיה השפיע על האופן שבו סרטי הבדיה וסדרות הבדיה יצרו את הריאליזם שלהם. לפתע הצילום ממצלמת הכתף החל להיות יותר מקובל ופופולרי. הרעיון היה לייצר בסרט עלילתי את אותה תחושה שיוצר הצילום בכתבת חדשות, וכך לתת את התחושה שמה שמצולם הוא אמיתי, מתועד, אותנטי, ספונטני, ולא מבוים או מעוצב.</p>
            
            <p><strong>הדוקו-דרמה</strong></p>
            <p>בעקבות השפעות אלו נוצר ז'אנר הדוקו-דרמה. יוצרי הסרטים חיפשו דרך ליצור אפקט חזק על הצופים, והרעיון לשלב בין אלמנטים דוקומנטריים לאלמנטים עלילתיים קסם להם מאוד ויצר אפקט מציאות חזק ודרמטי. בנוסף לטכניקות הניאו-ריאליסטיות של שימוש באנשים אמיתיים, צילום בלוקיישן, צילום מזוויות צילום כאילו מדובר בסרט תיעודי ושימוש בחומר גלם פחות איכותי כמו זה שמשתמשים בו בדוקומנטרי – ז'אנר הדוקו-דרמה הוסיף כמה מאפיינים לגישה הריאליסטית.</p>
            <p>אחד המאפיינים הוא הצילום במצלמת כתף כאילו מנסים ללכוד את הרגעים האלה בצורה ספונטנית, עם תנועות מצלמה פתאומיות וחדות. כאילו הצלם רץ עם המצלמה ומנסה לתפוס את הרגע החולף.</p>
            <p>לכך נוסף השימוש בטכנולוגיית הזום, שפותחה באותן שנים ושימשה רבות את כתבות הטלוויזיה. אפשר להתקרב למצולם ולהתרחק ממנו באמצעות השימוש בזום, וכך ליצור תחושה של מישהו שמנסה לתפוס את הרגעים.</p>
            <p>השימוש הזה יצר גם מצב של מצלמה שיוצאת ממיקוד או נחסמת על ידי עוברים ושבים, וכך נוצרת דרמה לא רק בהקשר של מה שמצולם אלא גם בהקשר של הקושי של הצלם לצלם את האירוע. המצלמה כמו מחפשת את דרכה בתנועות חדות, שינויי פוקוס, צילום מטושטש, התקרבות והתרחקות בזום, רעידות, ניסיון להתמודד עם דברים בלתי צפויים כמו חסימת הפריים, ואפילו התקפות של אנשים כלפי המצלמה.</p>
            <p>הרעיון של הדוקו-דרמה הוא לייצר סיפור סביב אירועים אמיתיים, כלומר לשלב שחקנים מקצועיים בתוך אירועים אמיתיים של המציאות ולייצר דרמה דרך האינטראקציה בין השניים. מצד אחד כותבים סיפור על דמות מסוימת ומספרים אותו, מצד שני, הדמות הזאת, בגילומו של שחקן, נכנסת לעתים אל תוך אירועים אמיתיים, וכך מנסים לשלב בין הבדיה (הדרמה) לבין הרגע התיעודי (הדוקו). הכוח של הדוקו-דרמה הוא בטשטוש שבין ההפרדה בין הבדיה לדוקומנטרי, שכן גם קטעי הבדיה יכולים להיות מצולמים בסגנון דוקומנטרי, ולכן אנחנו כצופים לא מסוגלים להבחין אם הקטע שאנחנו רואים הוא תיעוד של אנשים במציאות או קטע מבוים שפשוט צולם בסגנון של קולנוע תיעודי או כתבת חדשות.</p>
            <p>הדוקו-דרמה עוזרת גם לקרב את הבדיה לעולם האמיתי. התוצאה היא שהצופה נחשף לסיפורים "מהחיים עצמם". כלומר, אלה לא רק שחקנים שמופיעים ותסריטאים שכתבו את התסריט; התחושה היא שיש קטעים מאולתרים ובלתי צפויים ושהדרמה יכולה להתפתח לכל מיני כיוונים לא מתוכננים.</p>
            <p>הנה קטע נוסף מתוך הסרט "בעין עירומה", המוכר גם כ"מדיום קול", ובו נוצרת מורכבות סגנונית ריאליסטית. השחקן המקצועי שמגלם את צלם החדשות נשלח עם מצלמה לתעד אירוע אמיתי, מחאה שמתרחשת בדרישה לחופש ושוויון. הצבא נשלח לשמור על ההפגנה שלא תצא משליטה, וכך מתחילה התנגשות בין המפגינים לכוחות הצבא. בשלב כלשהו מתראיין מפקד צבאי מול המצלמה ונראה כאילו זה קטע תיעודי, אך למעשה מדובר בשחקן. גם חלק מהמפגינים מבוימים לפי הוראות הבמאי ומתבקשים לעשות פעולות כאלה או אחרות. אז מצד אחד, יש צילומים תיעודיים של ההפגנה וצילומים תיעודיים של הצבא. מצד שני החומרים האלה מתערבבים עם הוראות בימוי שהבמאי נתן בשטח לשחקנים שהוא שכר והביא למחאה ולשחקן הראשי שמגלם את הצלם. כך נוצר מרקם מרתק של שילוב בין חומרים תיעודיים לחומרים שהם בדיה, וקשה מאוד להפריד ביניהם. התחושה היא שאנחנו נמצאים במחאה אמיתית, רואים דברים שקורים שם באמת והמצלמה לוכדת אותם. הקטע עוסק גם במחאה עצמה, אך גם באופן שבו המדיה מצלמת את המחאה, והוא מאמץ סגנון ריאליסטי כדי לצלם את הכול בצורה שמטשטשת בין המציאות לזיוף.</p>
            <p>לאחר הצפייה בקטע יש לדון בסגנון הקולנועי הריאליסטי, בשימוש במצלמה ובעריכה (ג'אמפ-קאט) ובשילוב החומרים של תיעודי ובדיה.</p>
            <p>*** קטע מתוך "בעין עירומה" – המחאה.</p>
            <div class="video-box">
                <span class="video-title">Medium.Cool.1969.protest.mkv</span>
                <span class="video-desc">קטע המחאה מתוך "בעין עירומה".</span>
                <a href="https://drive.google.com/file/d/1WiRs6YBBtAVxVcZB6PzzvQcOH4RntwJZ/view?usp=sharing" target="_blank" class="video-btn">
                    <span class="material-icons-round">play_circle_filled</span> צפייה בסרטון
                </a>
            </div>

            <p><strong>הקולנוע הישראלי הריאליסטי חברתי</strong></p>
            <p>גם הקולנוע הישראלי הושפע מהמגמה של הדוקו-דרמה והטשטוש שבין אמת ובדיה, דוקומנטרי ודרמה.</p>
            <p>אחד היוצרים המרכזיים שעשה זאת בעבר היה הבמאי רם לוי, שניהל את מחלקת הדרמה של הערוץ הראשון ואחראי על כמה דרמות טלוויזיוניות פורצות דרך.</p>
            <p>סרט הדרמה שלו "חירבת חיזעה" (1978) מפורסם כי הוא צונזר לשידור בטלוויזיה הישראלית בשל תכניו שנתפסו כחתרניים, אך לאחר מחאה הוחלט להתיר לשדרו. "חירבת חיזעה" מבוסס על סיפור מאת ס. יזהר ומראה איך חיילים ישראלים מפנים כפר ערבי ערב מלחמת יום העצמאות, בכוונה שאת הכפר יאכלסו ניצולי שואה. הסרט עוקב אחר החיילים ומשימתם לפנות את הכפר, שמאוכלס בעיקר בנשים, זקנים וילדים שכן כל הגברים הצעירים כבר ברחו ממנו.</p>
            <p>הסרט הוא סרט דרמה לכל דבר, עם שחקנים מפורסמים מהתקופה כמו גידי גוב, דליק ווליניץ ואחרים, לכן אין שום ספק שמדובר בבדיה. עם זאת, יש קטע אחד שנוי במחלוקת כאשר התושבים הערבים מועלים למשאיות כדי לבצע בהם טרנספר ולהעביר אותם אל מחוץ לגבולות מדינת ישראל.</p>
            <p>לאורך הסרט, הבמאי רם לוי מצלם במצלמה סטטית את החיילים, את השיחות ביניהם, את ההמתנה לפעולה ואת העיסוקים היומיומיים. הסרט מצולם בצורה קלאסית ולא בהכרח ריאליסטית.</p>
            <p>עם זאת, ברגע שמתחיל הקטע של העלאת תושבי הכפר למשאיות, הסגנון הקולנועי של הסרט משתנה, והוא מאמץ את הסגנון הקולנועי של הדוקו-דרמה. מבחינה קוגניטיבית, כלומר מבחינה תפיסתית, משהו השתנה מול עינינו. סרט שאמר לנו כל הזמן "אני סיפור", פתאום מתחיל להגיד לנו, באמצעות השפה הקולנועית, "אני אמת, אני תיעוד". והתחושה בסצנה הזאת משתנה לגמרי. פתאום נראה כאילו מדובר בחומרים תיעודיים של גירוש ערבים מהכפר שלהם. כמובן, רם לוי לא צילם חומרים תיעודיים של כך, אלא יצר את הפינוי באמצעות שחקנים (לא מקצועיים), סטטיסטים, ושחזור של בגדי התקופה (1948). יחד עם זאת, ברגע שהוא בחר לצלם את הקטע הזה בסגנון כמו-דוקומנטרי, הוא נכנס לסגנון הדוקו-דרמה ויצר תחושה של טשטוש בין בדיה לתיעוד.</p>
            <p>*** "חירבת חיזעה" (1978, רם לוי)</p>
            <div class="video-box">
                <span class="video-title">4.Hirbat Doubts-1.mkv</span>
                <span class="video-desc">קטע מתוך "חירבת חיזעה".</span>
                <a href="https://drive.google.com/file/d/1Be8PCbcKzPvG6qUOzF0N5BnTSSYr1L64/view?usp=sharing" target="_blank" class="video-btn">
                    <span class="material-icons-round">play_circle_filled</span> צפייה בסרטון
                </a>
            </div>

            <p>עם הזמן אימץ הקולנוע הישראלי טכניקות של הדוקו-דרמה בצורה ישירה יותר והחל לחקור סיפורים ודמויות מהפריפריה. האלמנטים הן של הניאו-ריאליזם האיטלקי והן של הדוקו-דרמה השפיעו על האופן שבו יוצרים יצרו את סרטיהם האישיים וסיפרו את הסיפור של אנשי השוליים בחברה.</p>
            <p>בסרט "פיגומים" (2017) היוצר מתן יאיר מספר סיפור המבוסס על חוויותיו האישיות כמורה של כיתת מב"ר. הסרט מספר על אשר לקס, תלמיד תיכון מבית עם אב קשוח ומכה, שמגלה צדדים חדשים באישיותו דרך הקשר שלו עם המורה לספרות. מתן יאיר הזמין את תלמידו לשעבר אשר לקס לגלם דמות בשם אשר לקס, והסרט מבוסס במידה זו או אחרת על סיפורו ועל היחסים ביניהם. לכן, כשאנחנו רואים את אשר בסרט, אנחנו יודעים אמנם שהוא משחק, אך מכיוון שהוא משחק מישהו שמאוד דומה לעצמו ולחייו, נוצר טשטוש בין המשחק להתנהגות, ונראה כי יש לנו למעשה הצצה לאדם האמיתי ולא לדמות. את מתן יאיר מגלם עמי סמולרצ'יק.</p>
            <p>מתן יאיר אימץ אסתטיקה ריאליסטית. הוא צילם בבית ספר אמיתי ושילב שחקנים מקצועיים עם שחקנים לא מקצועיים שמשתלבים בסרט ומביאים את עצמם ואת סיפורם, את המבטאים שלהם ואת צורת הדיבור שלהם, כלומר את האזוריות שלהם. הצילום נעשה במצלמת כתף, והוא מדמה צילום דוקומנטרי, כאילו הוא תופס רגעים שמתרחשים בכיתה.</p>
            <p>הכוח של הסרט טמון בכנות ובישירות שלו ובתחושה שאף שמדובר בסרט דרמה, בדיה, שנכתב ומשוחק ומבוים, למעשה אנו נחשפים ליצירה כנה, ישירה ואמיתית, בזכות הגישה הריאליסטית.</p>
            <p>קטע מתוך "פיגומים" (2017)</p>
            <div class="video-box">
                <span class="video-title">PIGUMIM.2017.mkv</span>
                <span class="video-desc">קטע מתוך "פיגומים".</span>
                <a href="https://drive.google.com/file/d/1ysIqOwxfSxi_YjdoDLSgIjPv6gGb_fR-/view?usp=sharing" target="_blank" class="video-btn">
                    <span class="material-icons-round">play_circle_filled</span> צפייה בסרטון
                </a>
            </div>
        </section>

        <section class="content-card">
            <h3 class="section-title">ד.3 ריאליזם בעידן הדיגיטלי</h3>
            <p>בחלק זה נראה כיצד הריאליזם הקולנועי זכה להתפתחויות נוספת בזכות כניסתן של הטכנולוגיות הדיגיטליות.</p>
            <p>מצד אחד, הטכנולוגיות הדיגיטליות גרמו לשינוי גדול כאשר כניסת האפקטים הוויזואליים ערערה את הקשר האינדקסלי שבין הקולנוע למציאות. כלומר, כפי שלמדנו בפרקים הקודמים, האסתטיקה הדיגיטלית מורכבת משילוב של חומרים מצולמים עם חומרים שעוצבו וצוירו במחשב בצורה ריאליסטית: טכנולוגיית CGI (דימוי שנוצר במחשב). הידיעה שהתמונה שאנו רואים עברה מניפולציה דיגיטלית מערערת את הקשר הריאליסטי שלה, והקולנוע התפתח דווקא לכיוונים אנטי-ריאליסטיים, שבהם דימויים בלתי אפשריים נראים מולנו כמו בסרטי גיבורי-על, סרטי פנטזיה או סרטי מדע בדיוני. פעם היה הרבה יותר קשה לייצר דימויים כאלה, ועכשיו הם נראים אמיתיים ואמינים. לסוג זה של דימויים אנחנו קוראים דימויים היפר-ריאליסטיים, כלומר, דימויים שאינם אמיתיים בעליל, אך נראים ריאליסטיים ואמינים וקשה להבחין שהם למעשה אפקט.</p>
            <p>אל מול ההתפתחות של ההיפר-ריאליזם, הידיעה שאנחנו כל היום מול מסכים ודימויים מפוברקים, וירטואליים, מזויפים, פייק, מעוררת אצל הקהל דווקא כמיהה למציאות, רצון להרגיש שהתמונה שאנחנו רואים מולנו היא אמיתית, כנה, אותנטית.</p>
            <p>בעולם של טכנולוגיות דיגיטליות, מצלמת הסלולרי ומצלמת הווידיאו הנגישות לכל אחד הפכו לאלמנט שמייצר תחושה של אותנטיות. כלומר, הרעיון הוא שהסרטונים שאנחנו מצלמים במסיבות משפחתיות, בבית, עם חברים, בטיולים, ומעלים לרשתות החברתיות – סוג הדימוי הזה נהפך לדימוי אמין (אף שיש כאלה שמלטשים ושמים פילטרים בתמונות). אלה דימויי היומיום, שמציגים את "החיים עצמם". לכן, כדי ליצור דימויים שייראו כנים, ישירים ולא מתוּוכים, הקולנוע פיתח את הריאליזם שלו בכיוונים אלה.</p>
            <p>בפרק זה נתעכב על שתי תנועות מהעולם שקשורות להתפתחויות של הטכנולוגיות הדיגיטליות והציעו תפיסות חדשות של ריאליזם קולנועי: תנועת דוגמה 95 ותנועת הממבלקור. במקביל נתבונן גם בביטויים אחרים של ריאליזם שקשורים בעקיפין לעלייתן של הטכנולוגיות הדיגיטליות. כלומר, הם לא בהכרח השתמשו בטכנולוגיות דיגיטליות, אך ניבאו את השפה הדיגיטלית החדשה ופיתחו ריאליזם חדש במקביל לצמיחתן של טכנולוגיות אלו: הקולנוע של האחים דרדן והניאו-ריאליזם הארגנטינאי.</p>
            
            <p><strong>תנועת דוגמה 95</strong></p>
            <p>ב-1995 התאספו שלושה במאים מדנמרק וכתבו מנשר עקרונות, מניפסט, שהצהיר על חוקים שיש להיצמד אליהם כדי ליצור סרטים. הם טענו שחברי הקבוצה שניסחו את החוקים ייצרו סרטים לפיהם וכי זו הדרך המוסרית לעשות קולנוע היום. הם קראו למניפסט הזה "שבועת הצניעות", והרעיון שמאחוריו היה לצאת נגד הקולנוע המזויף, הלא אמיתי, המלאכותי והמסחרי ולפעול למען קולנוע צנוע, כן ואמיתי יותר.</p>
            <p>שלושת הבמאים המובילים של התנועה היו לארס פון טרייר, תומס וינטרברג וסורן קראג-יאקובסן. הם המציאו לעצמם מגבלות – חוקים שקבעו מה אסור לעשות כשיוצרים סרט – והזמינו במאים אחרים מכל העולם לאמץ אותם וליצור סרטים בהתאם להם. ההבטחה הייתה שמי שיפעל כך יקבל את החותמת שהסרט שייך לקבוצת "דוגמה 95".</p>
            <p>בין החוקים:</p>
            <p>1. אסור להניח את המצלמה על חפץ או מתקן כדי להניע אותה או כדי שתהיה יציבה. כלומר, את המצלמה צריך להחזיק ביד.</p>
            <p>2. אסור להשתמש בכל דבר מלאכותי. אין להשתמש בתפאורה (רק מה שנמצא במקום הצילומים. כמובן, אסור לצלם באולפן, אלא אם כן הסצנה מתרחשת באולפן). אין להשתמש בתאורה מלאכותית (רק מה שמצוי באתר הצילומים. אסור להביא פנסים או חפצים אחרים. התאורה צריכה להיות טבעית, כמו בתנאי המציאות). אסור להביא בגדים מיוחדים. צריך להשתמש רק בבגדים שכבר שייכים לשחקנים. אסור להוסיף מוזיקה שלא נובעת מתוך עולם הסרט. אם שומעים מוזיקה, זה רק כי יש מכשיר שמנגן אותה והיא מוקלטת בחי בעת הצילומים.</p>
            <p>3. אסור לצלם דברים שאינם אמיתיים או לאפר את השחקנים כדי שייראו אחרת. למשל, אם מישהי בהיריון היא צריכה להיות באמת בהיריון ואסור לשים לה בטן מלאכותית. אם מצלמים סקס, הוא צריך להיות אמיתי. אם הורגים מישהו, צריך להרוג אותו באמת... כמובן, מותר להרוג דמות במהלך הסרט, אך זה צריך להיעשות מחוץ לתמונה. מה שרואים בתוך התמונה חייב להיות אמיתי.</p>
            <p>4. אסור לרשום את שם הבמאי על הסרט. לפי גישה זאת, היוצרים הם רק פועלים במדים. מנסחי החוקים התנגדו לרעיון של האמן בעל היוקרה שחותם על יצירתו. הם סברו שחייבים להיות צנועים וכי אסור לבמאי להתפאר ולייצר סגנון אישי משלו. הבמאים הם קבוצה, והאינדיבידואליות לא חשובה.</p>
            <p>אלה רק חלק מהחוקים, אך הנטייה הכללית הייתה לשאוף לקולנוע ריאליסטי יותר, שמה שרואים בו הוא אמיתי ולא "עשוי". כלומר, רק לצלם את "האמת" לכאורה.</p>
            <p>אחרי כשלוש שנים החלו הבמאים להציג את התוצאות של התנועה. ב-1998, כשיצא הסרט הראשון של דוגמה, "החגיגה" (תומס וינטרברג), הוא עשה הרבה רעש בפסטיבל קאן וזכה שם בפרס חבר השופטים ובהוקרה רבה. העיתונות עסקה בו רבות, והוא הפך לתופעה.</p>
            <p>מה שייחד את הסרט, בין היתר, היה שהוא צולם במצלמת וידיאו ביתית דיגיטלית. כלומר, איכות הצילום של הסרט הייתה לא מקצועית. פסטיבלי קולנוע בעולם לא קיבלו סרטים שלא נעשו בצורה מקצועית, בציוד מקצועי ומצלמות מקצועיות. נדרש מינימום של איכות כדי להציג סרט בפסטיבל נחשב. אך "החגיגה" פרץ את הגבול הזה. התעורר עניין רב בתוצר של הקבוצה הדנית, והסרט הפך לתופעה.</p>
            <p>באותה תקופה, כשיצא הסרט, אמנם נהגו לצלם במצלמת כתף או עם מצלמה ביד, אך הרעידות והתזוזות של המצלמה היו מדודות, כפי שהוסבר בפרק הקודם בהקשר של הדוקו-דרמה. במקרה של "החגיגה", המצלמה רעדה המון, הצילום היה תזזיתי, ואיכות התמונה הייתה נמוכה מאוד. צופים רבים טענו שהרגישו סחרור ובחילה בעת ההקרנה בגלל רעידות המצלמה ואמרו שקשה לצפות בסרט כזה.</p>
            <p>לגבי הרבה אנשים זו הייתה הפעם הראשונה שהם ראו סרט באורך מלא שצולם במצלמה ביתית דיגיטלית ונראה כאילו צילם אותו חובבן, בלי ציוד תאורה, בלי ציוד צילום וכדומה, אך התוצאה הייתה עוצמתית ודרמטית. התסריט והמשחק היו מצוינים, וסגנון הצילום במצלמה ביתית תאם את נושא הסרט: חגיגת יום הולדת לאב משפחה מבוגר. הצילום נראה כאילו אחד האורחים פשוט תיעד את מה שקורה במסיבה הזאת, שבה סודות אפלים של המשפחה נחשפים.</p>
            <p>אחרי צפייה בקטע מתוך "החגיגה" ניתן לדון במאפיינים האסתטיים, בתחושות שהצילום מעורר, ולנסות לדמיין כיצד זה התקבל בזמן אמת, בתקופה שהקהל היה רגיל לצילום הרבה יותר מקצועי ופחות תזזיתי.</p>
            <p>*** קטע מתוך "החגיגה"</p>
            <div class="video-box">
                <span class="video-title">FESTEN ENG.VOB</span>
                <span class="video-desc">קטע מתוך הסרט "החגיגה".</span>
                <a href="https://drive.google.com/file/d/12WOXmV8pT9BkAFfc1JfaWOWbBGPDdyYo/view?usp=sharing" target="_blank" class="video-btn">
                    <span class="material-icons-round">play_circle_filled</span> צפייה בסרטון
                </a>
            </div>

            <p>הרבה ראו בתנועת "דוגמה 95" הדנית לא יותר מגימיק, ואף סברו כי מדובר בתנועה נצלנית. הרעש הגדול שהיא עשתה גרם לאנשים להרגיש שהמניפסט אינו אלא טריק שיווקי שנועד למשוך את תשומת הלב של התקשורת ולקבל חשיפה תקשורתית. ייתכן שהדבר נכון במידה מסוימת. למשל, אחד מחוקי התנועה היה שאם במקרה, בכוונה או בטעות, יוצר כלשהו עבר על אחד החוקים או יותר עליו להתוודות באמצעות מכתב פומבי ולהתנצל על הכללים שהופרו. וינטרברג למשל התנצל על כך שההפקה קנתה חליפה לשחקן מסוים כדי שיוכל להשתתף במסיבה, אך החליפה כבר הפכה לרכוש שלו ולא חזרה להפקה, ולכן הוא מקווה שלא עבר על הכלל. או שבסצנה מסוימת הצלם הניח את המצלמה על הרצפה ולכן הצילום יציב לרגע (לפי החוקים אסור להניח את המצלמה על חצובה או על חפץ אחר לשם השגת יציבות).</p>
            <p>אפשר לראות בחוקים ובתנועה סוג של שעשוע, שבו אמנים מציבים לעצמם חוקים ומגבלות שאין מאחוריהם שום אידיאולוגיה אמיתית. לעומת מניפסטים קודמים באמנויות, שנוצרו בהקשר היסטורי מתוך צורך פוליטי ומוסרי לשנות את פני האמנות (כמו המניפסט הסוריאליסטי או מניפסט אוברהאוזן ואפילו בישראל מנשר קי"ץ), נראה שמניפסט דוגמה הוא בהחלט שעשוע שנועד להטריל את עולם האמנות, להתגרות בו, כמו מתיחה, ולמשוך את תשומת הלב של התקשורת.</p>
            <p>כך או כך, למניפסט הייתה משמעות רבה. בשילוב עם מגמות אחרות של התקופה, הוא עזר לקדם מאוד את הקולנוע הדיגיטלי, ובעיקר את ההיבט הריאליסטי שלו. סרטי דוגמה צולמו במצלמות דיגיטליות שאפשרו צילום מהיר ומיידי יותר, ללא תאורה ועם המון ספונטניות. המגבלות למעשה עודדו את היצירתיות.</p>
            <p>התוצאה החשובה ביותר של התנועה הייתה הלגיטימציה שהיא נתנה לקולנוע דל תקציב שמצולם בתנאים מינימליים ועם מצלמות סמי-מקצועיות. הלגיטימציה הזאת, שניתנה ממדינה אירופאית מבוססת, נתנה השראה ליוצרים ממקומות בעולם שבהם תעשיית הקולנוע לא מפותחת לצלם בעזרת מצלמת וידיאו, בלי תאורה, בלי ציוד – ועדיין להיות מסוגלים להיכנס לפסטיבלים הגדולים ולזכות בהפצה בקולנוע.</p>
            <p>כלומר, תנועת דוגמה הבטיחה שכל מי שיצלם בתנאים כאלה יוכל לקבל חותמת "דוגמה" וכך להיות חלק מהתנועה העולמית הזאת, והרבה יוצרים הצטרפו. אנשים שלא היה להם תקציב לעשות סרטים לקחו מצלמת וידיאו ויצאו לצילומים, בלי כסף, והסרטים החדשים של תנועת דוגמה עוררו עניין בכל העולם.</p>
            <p>זה היה משמעותי בעיקר אל מול המגמה השנייה של הקולנוע הדיגיטלי שהתחילה להשתלט על העולם. בשנות השמונים והתשעים של המאה העשרים חל גידול מוגזם בתקציבי ההפקה והפרסום בהוליווד. הבלוקבאסטר ההוליוודי נהפך למפלצת גלובלית רבת תקציב, רבת אפקטים ורבת פרסום, ולתעשיות מקומיות של מדינות קטנות לא הייתה אפשרות להתחרות בכך. דוגמה 95 קידמה צורת הפקה צנועה ואלטרנטיבית שמשכה תשומת לב ככזו והחזירה למשחק את תעשיות הקולנוע הקטנות והעניות. בכך היא נתנה לגיטימציה לעשייה מסוג אחר, "לא מלוטשת, לא מקצועית", אבל בעלת ערכים אמנותיים אחרים.</p>
            <p>לכן, בין שהסרטים השתייכו לתנועת דוגמה ונעשו לפי החוקים שלה ובין שלא, סרטים רבים יותר ויותר צולמו במצלמות דיגיטליות ובתקציבים זעומים, מה שאפשר להרבה יוצרים חדשים לצמוח וליצור את הסרטים שלהם. ייתכן שזה היה קורה גם ללא קשר לתנועת דוגמה, שכן אלה היו מגמות טכנולוגיות כלל-עולמיות, אך התנועה בהחלט עזרה להאיץ את המגמה.</p>
            
            <p><strong>תנועות ויוצרים אחרים מקבילים לתקופת דוגמה</strong></p>
            <p>באותה תקופה, במקביל לתנועת דוגמה, החלו לצאת יותר ויותר סרטים שגם אם צולמו בפילם ולא במצלמות דיגיטליות, וגם אם לכאורה לא היה להם קשר למדיה הדיגיטלית, עדיין אימצו חלק ממאפייני הקולנוע דל התקציב: צילום רועד וספונטני, שחקנים לא מקצועיים, צילומי לוקיישן וטשטוש ההפרדה שבין הדוקומנטרי לבדיה. לכן במובן מסוים הם קידמו את הריאליזם אל תוך המאה ה-21.</p>
            
            <p><strong>האחים דרדן</strong></p>
            <p>למשל, שנה לאחר ש"החגיגה" השתתף בפסטיבל קאן, יצא סרטם של האחים דרדן הבלגים, "רוזטה" (1999), וקטף את הפרס המרכזי בפסטיבל.</p>
            <p>"רוזטה" הפתיע רבים מהנוכחים בפסטיבל עם הזכייה שכן נתפס כסרט מינורי, קטן, דל תקציב, שלא יוכל להביס בתחרות סרטים של במאים ידועים עם תקציב גדול יותר. אך האחים דרדן עשו מהפכה קטנה והפכו גם ליוצרים אהובים ואהודים בפסטיבלים וברשתות קולנוע לסרטי איכות, וגם סימנו את הכיוון שאליו יתקדמו הקולנוע האמנותי וסרטי האיכות.</p>
            <p>בפרק הבא התלמידים ילמדו על הסגנון הריאליסטי האמנותי, שאליו האחים דרדן בהחלט משתייכים. יחד עם זאת, האופן שבו האחים דרדן יצרו את הדרמה הריאליסטית שלהם ראוי לציון בעיקר בהקשר זה.</p>
            <p>האחים דרדן הם במאים ממוצא בלגי אשר עוסקים רבות בסיפורים מחיי המעמד הנמוך, לרוב נערים שמחפשים את דרכם בעולם שמקשה עליהם מבחינה חברתית וכלכלית.</p>
            <p>"רוזטה", "הילד", "הבן", "הילד והאופניים" ועוד, כולם סרטים שלהם שעוסקים בקשיים של נערים מתבגרים או צעירים, שצריכים לעבוד בעבודות קשות לפרנסתם, נדחים על ידי החברה ומתקשים להשתלב בה. האחים דרדן מתארים את המערכת החברתית שמגבילה ומדכאת את הצעירים האלה וחוקרים כך את מצבם של אלה שלא מצליחים להשתלב בחברה הקפיטליסטית.</p>
            <p>בתת-נושא זה התלמידים יצפו בקטעים מתוך סרטים של האחים דרדן ויבינו את סגנונם הריאליסטי הייחודי. הסגנון לרוב כולל מצלמת כתף רועדת שנצמדת לגיבור ומצלמת אותו מקרוב מאוד, עוקבת אחריו כשהוא נוסע באוטובוס או הולך ברחובות, וכמו נושמת ביחד איתו. התחושה היא שהמצלמה ממש נדבקת לדמות, והצופים יכולים להרגיש את נשימותיה, את צעדיה, את תסכולה, את כעסה. האסטרטגיה הזאת מייצרת תחושה כמו-דוקומנטרית שכן המצלמה מנסה לעקוב אחר הדמות, אך הדמות עושה לפעמים תנועות פתאומיות ומפתיעות, והמצלמה כמו מאבדת את המוקד לרגע עד שמוצאת שוב את מושא הצילום. התחושה הכמו-דוקומנטרית גורמת לנו הן להרגיש מאוד קרובים ובאינטימיות עם הדמות, אך גם מעצימה את תחושת הריאליזם, שמה שקורה מולנו הוא "אמיתי".</p>
            <p>האחים דרדן גם נוטים לצלם שוטים ארוכים של מעקב אחר הדמויות שלהם. כך לא רואים את הדמויות רק בפעולה, אלא גם ברגעי הביניים, כשהגיבורים הולכים ממקום למקום או נוסעים לאנשהו, ויש זמן להתבונן בהם ולראות איך הם מרגישים, כיצד הם חווים את העולם ואיך הם נראים ברגעים שבין הפעולות, אחרי שקרה להם משהו קשה או רגע לפני, כשהם בדרך לסיטואציה חשובה.</p>
            <p>האחים דרדן עובדים לעתים עם שחקנים מתחילים או לא מקצועיים. למשל, ב"רוזטה" הם ליהקו את אמיל דקן לתפקיד הראשון בקריירה שלה כשחקנית, אך לא מעט צופים חשבו שהיא לא שחקנית מקצועית, אלא נערה ענייה אמיתית שלוהקה לתפקיד. הכוח והאמינות של ההופעה שלה הביאו אותה לזכות בפרס השחקנית הטובה ביותר בפסטיבל קאן.</p>
            <p>בקטע הבא מתוך "רוזטה" אפשר להתרשם מהאופן שבו האחים דרדן משתמשים ברעיונות של הניאו-ריאליזם ושל הריאליזם של הדוקו-דרמה, ומשלבים אותם עם הצילום המשוחרר, הכן והמיידי יותר של העידן הדיגיטלי, כדי להשיג תוצאה עוצמתית וריאליסטית:</p>
            <p>*** קטע מתוך "רוזטה" (1999), האחים דרדן</p>
            <div class="video-box">
                <span class="video-title">rosetta opening.mkv</span>
                <span class="video-desc">קטע מתוך "רוזטה".</span>
                <a href="https://drive.google.com/file/d/1Yp4nVqdwOBroife1MHf-dvodhWZ_gC85/view?usp=sharing" target="_blank" class="video-btn">
                    <span class="material-icons-round">play_circle_filled</span> צפייה בסרטון
                </a>
            </div>

            <p><strong>הניאו-ריאליזם הארגנטינאי</strong></p>
            <p>אחת ההשפעות הגדולות של כניסתן של הטכנולוגיות הדיגיטליות היא האפשרות ליצור סרטים בתקציבים זעומים. כאשר המצלמות הדיגיטליות וטכנולוגיות העריכה נעשות נגישות יותר וזולות יותר, אנשים עם מעט מאוד תקציב יכולים לקחת מצלמה וליצור סרט.</p>
            <p>בנוסף, כאשר במקביל לתופעת "דוגמה 95" הציפיות מפסטיבלים לקולנוע מתחילות להשתנות ונוצרת פתיחות רבה יותר לסרטים שמצולמים במצלמת כתף, עם רעידות, מראה דל תקציב, תחושה של אלתור ועוד, הדלתות נפתחות לאנשים ממקומות שונים בעולם, ללא גישה לתקציבים גדולים, שיכולים ליצור סרט שיזכה להערכה בזכות האותנטיות, הספונטניות, הכוח הקולנועי הדרמטי שלו והיצירתיות בביצוע.</p>
            <p>כלומר, הריאליזם הקולנועי מאפשר לאנשים ללא אמצעים לאמץ סגנון קולנועי נגיש, שעלויות ההפקה שלו נמוכות והתוכן הסיפורי שלו מרגש ועמוק, וכך ליצור סרט שיוקרן בפסטיבלים ובבתי הקולנוע ויגיע אל קהל שמחפש סיפורים ריאליסטיים בעלי אמירה חברתית שחושפים את העוולות והמורכבויות של החברה.</p>
            <p>אחת התנועות המעניינות שצמחו בהקשר הזה בסוף שנות התשעים של המאה העשרים ובתחילת שנות ה-2000 היא הניאו-ריאליזם הארגנטינאי.</p>
            <p>בארגנטינה התקציב לעשיית סרטים היה מצומצם והופנה להפקות גדולות. לכן צעירים שרצו להתחיל את הקריירה שלהם היו צריכים למצוא דרכים אלטרנטיביות למימון סרטיהם. הם פנו לקרנות ולמשקיעים אירופאיים בתקווה למצוא שם תמיכה, אך גם חיפשו דרכים ליצור סרטים בתקציבים נמוכים מאוד. חלק לא קטן מהסרטים החדשים של הצעירים עסקו בבני המעמד הנמוך, אלה שלרוב נמצאים על הגבול שבין עוני לחיי פשע – צעירים שמעורבים בפשע כדי לשרוד ומתנהגים בצורה אנטי-חברתית, אך הם בעצמם קורבנות של החברה ושל מערכת קפיטליסטית שלא מצליחה להכיל אותם. סרטים אלה זכו לכינוי "קולנוע ארגנטינאי חדש", וחלקם גם כונו "ניאו-ריאליזם ארגנטינאי".</p>
            <p>ב-1997 יצא סרט ארגנטינאי חדש שפתח את המגמה הזאת. שמו היה "פיצה, בירה, שאכטה", ויוצריו היו ברונו סטגנרו ואדריאן קאיטנו. החדשנות של הסרט ניכרת כבר בשמו, המשתמש בסלנג כדי לתאר את חייהם של צעירים ממעמד נמוך, שזה בערך מה שמחזיק אותם ביומיום: פיצה, בירה ושאכטה. שפת הרחוב הזאת מופיעה גם בסרט עצמו, כאשר הצעירים מדברים הן במבטא שמזוהה עם הפריפריה והן בסוג שפה שמזוהה עם מעמד נמוך. יש משהו מאוד אותנטי באופן שבו הבמאים מצלמים את חיי הצעירים הפושעים האלה, וגורמים לנו להזדהות איתם ולהיכנס לתוך השגרה שלהם.</p>
            <p>פתיחת הסרט מציגה פיסות מציאות שכמו נקטעו מתוך הרצף והקצב היומיומי המהיר הקפיטליסטי והעירוני של עיר הבירה של ארגנטינה, בואנוס איירס. אלה צילומים דוקומנטריים של העיר, שמתמקדים בדמויות שוליים ועוסקים בהתבוננות בהן. גם במוזיקה קיים סממן של מעמד נמוך. זו מוזיקה לטינו-אמריקאית של המעמד הנמוך, קומביה, והיא לא הייתה מקובלת עד אז בקולנוע הארגנטינאי, שעסק בעיקר בדמויות בורגניות ממעמד הביניים. כך הסרט משדר לצופים שהיומיום של העיר הגדולה שייך למעשה למעמד הנמוך הזה, למקבצי הנדבות, למנקי הרחובות, לפועלים וכדומה, שמסתובבים בעיר העמוסה ומאכלסים אותה, אך גם מאפיינים אותה.</p>
            <p>כך הולך ונרקם הסגנון הריאליסטי: שחקנים שנראים ממעמד נמוך וזהו תפקידם הקולנועי הראשון, ומדברים במבטא אותנטי פריפריאלי ובשפת רחוב; צילומים דוקומנטריים שמשתלבים בצילומים של השחקנים, והשחקנים משתלבים כך במציאות שלעתים באמת מתועדת ולעתים רק נראית מתועדת; מצלמת כתף שמצלמת את הכול כאילו היא שם כדי לתעד וליצור תחושה דוקומנטריסטית, בהשראת המסורת של רוסליני והניאו-ריאליזם האיטלקי; וכן בסופו של דבר שילוב של עלילות פשע עם סיפור באפיזודות שמתאר רגעים בחייהם של הגיבורים.</p>
            <p>הסרט "פיצה, בירה, שאכטה" אומר שבעולם הקפיטליסטי, מי שלא מצליח להשתלב בצורה נורמטיבית, עם עבודה, שכר דירה וכו', ינסה להשתלב בצורה לא נורמטיבית, דרך פשע. הסרט מצביע על כך שהפשע הוא למעשה חלק מהמערכת, חלק מהחברה. הוא לא הסטייה ממנה, אלא משהו שהחברה בעצמה מייצרת, ויש אנשים שכדי להשתלב בחברה פונים לפשע כאופציה.</p>
            <p>***קטע הפתיחה מתוך "פיצה, בירה, שכטה" (1997)</p>
            
            <p><strong>תנועת הממבלקור</strong></p>
            <p>האסתטיקה הדיגיטלית דלת התקציב לא רק גרמה ליצירתם של גלים ותנועות קולנוע חדשות במדינות שבהן תעשיית הקולנוע מפותחת רק חלקית, אלא גם בארצות הברית עצמה.</p>
            <p>ארצות הברית, וליתר דיוק הוליווד, היא מרכז הקולנוע העולמי. שם נמצאים ההפקות הגדולות והכוכבים הגדולים ביותר מבחינה בינלאומית, ושם נעשים הסרטים שרוב הקהל בעולם הולך לראות, בטח בעולם המערבי. לכן אנשים שרוצים לעשות סרטים אחרים, קטנים, אישיים, נמצאים לעתים בבעיה שכן קשה יותר לגייס תקציב וליצור סרטים כאלה. המערכת לא תמיד מאפשרת.</p>
            <p>בתחילת שנות ה-2000 ועם כניסתן של הטכנולוגיות הדיגיטליות, צעירים רבים מרחבי ארצות הברית גילו את האפשרות לקחת מצלמה דיגיטלית ופשוט ליצור את הסרט שהם רוצים ליצור, בתקציב אפסי, בלי לבקש רשות מאף אחד. בהמשך הם יכלו להעלות את הסרט לאינטרנט או לנסות למכור אותו להפצה בבתי קולנוע או אפילו לטלוויזיה ולכבלים. הם התחילו להציג את הסרטים האלה גם בפסטיבלים והוכיחו שגם בארצות הברית אפשר ליצור סרטים דלי תקציב.</p>
            <p>לעומת הקולנוע של האחים דרדן או הניאו-ריאליזם הארגנטינאי, הסרטים של הצעירים האמריקאים לא התאפיינו בתודעה פוליטית-חברתית בולטת. הם לא עסקו בחיים של בני המעמד הנמוך ושל הדחויים בחברה, אלא להפך; הם אימצו אסתטיקה ריאליסטית ודיגיטלית כדי לצלם את חייהם האישיים – חייהם של צעירים אמריקאים ממעמד הביניים, ששואלים שאלות על החיים ומנסים למצוא משמעות, אהבה, קריירה ובאופן כללי את עצמם.</p>
            <p>תנועה זאת נקראה תנועת הממבלקור, והיא נוצרה באופן ספונטני כאשר במשך כמה שנים הוצגו בפסטיבלים שונים סרטים של יוצרים ממקומות שונים בארצות הברית שכל אחד החליט מיוזמתו לקחת מצלמה דיגיטלית (כשזו הייתה המצאה חדשנית וטרייה) ולצלם סרטים בתקציבים זעומים. הסרטים התמקדו בדרך כלל בחבורה של צעירים שהתגוררו בעיר, נפגשו בבתים ודיברו על החיים.</p>
            <p>השם שקיבלה התנועה חושף את המאפיין המרכזי שלה – מלמול (Mumble=למלמל, Core=מרכז). כלומר, במרכז הסרטים עומד הרעיון של אנשים שנפגשים ופשוט מפטפטים ומדברים ביניהם. הסרטים עסקו בנושאים יומיומיים שמעסיקים צעירים בשנות העשרים לחייהם, כגון מיניות, אהבה, קריירה ומשמעות החיים. השפה הקולנועית הייתה ישירה ופשוטה, אך היא לוותה בכנות, אותנטיות וישירות מרעננת.</p>
            <p>הסרטים יצרו תחושה של "עשה זאת בעצמך": סרטים שנראים חובבניים, ושנוצרו כי מישהו לקח מצלמה והחליט לצלם סרט עם החברים שלו. כמובן, זה בערך מה שקרה, אך לא בדיוק. בסרטים מופיעים שחקנים, נכתב תסריט ומדובר גם בבמאים מקצועיים, אך הם יכלו להתחיל ליצור את הסרטים שלהם בזכות הנגישות החדשה של האמצעים הטכנולוגיים.</p>
            <p>סרטים אלה מצאו את הקהל שלהם דרך פסטיבלים, ערוצי יוטיוב והקרנות בבתי קולנוע עצמאיים, ובזכות תקציבים נמוכים עד אפסיים היוצרים יכלו להרוויח כסף יחסית בקלות ולהמשיך לסרט הבא. חלק מהבמאים המשיכו ליצור סרטים בדרך זו, ואחרים מצאו את דרכם לטלוויזיה ולקולנוע העצמאי עם תקציבים גדולים יותר.</p>
            <p>בין יוצרי התנועה בלטו אנדרו בוז'לסקי, האחים דופלס, לין שלטון וג'ו סוונברג. הרבה מהם יצרו את הסרטים שלהם בשיתוף עם השחקנים – לעתים הם כתבו עם השחקנים את התסריט בניסיון לתת תחושה של יומיומיות, ספונטניות ואלתור, כאילו הסצנות מומצאות בזמן הצילומים. כמובן, היכולת לצלם במצלמה דיגיטלית אפשרה להם לצלם הרבה חומר גלם ולערוך אותו ללא קושי בתוכנות עריכה ביתיות. הטכנולוגיות האלה, כאמור, היו חדשות באותה תקופה.</p>
            <p>בנוסף, הצילום במצלמות דיגיטליות אפשר להשתמש במעט מאוד תאורה, ותחושת הישירות עברה גם בכך שהשחקנים לא בהכרח אופרו, והתמונה לא עברה ליטוש או עיצוב גדול מדי. הרעיון היה לצלם פשוט ואותנטי ככל האפשר, והאותנטיות הזאת פיצתה על המראה החובבני. התחושה הייתה שהסרטים האלה נותנים הצצה, גישה, אפשרות לחדור לתוך חייהם של הצעירים האמריקאים בתקופת זמן מאוד ספציפית, ולהיחשף לבעיות שלהם, לחלומות שלהם, לדילמות שלהם. הצעירים האלה מאוד אנושיים וקל להזדהות איתם כי הם מציגים את הבעיות, החלומות והדילמות של הרבה צעירים, הן בארצות הברית והן ברחבי העולם המערבי.</p>
            <p>הטכניקות של הממבלקור מזכירות בהרבה מובנים את דוגמה 95, שכן הן מאפשרות את הישירות והספונטניות, אך התקציבים של הממבלקור היו זעומים עוד יותר מאלה של דוגמה 95, ובעוד שבדוגמה 95 עבדו עם צוות גדול והפקות מקצועיות, יוצרי תנועת הממבלקור נתנו תחושה של סרטים שיצרו חובבנים, ועדיין יש להם ערך ועניין.</p>
            <p>"האמפדיי" הוא סרטה השלישי של הבמאית לין שלטון מ-2009. שלטון נהגה לעבוד בצורה מאוד אינטימית עם השחקנים ועשתה לרוב יצירות קאמריות שבהן מספר דמויות נפגשות בדירה או בבית, והכול מתרחש פחות או יותר בתוך המרחבים האלה.</p>
            <p>המילה קאמרה פירושה "חדר", וסרטים קאמריים הם סרטים שמתרחשים בחדר או במספר חדרים או במספר מקומות מצומצמים. הגישה שבה מכניסים אנשים לתוך סיטואציה במקום אחד (בית, דירה וכו') ובודקים את היחסים ביניהם מאפשרת ללין שלטון לחקור כמו בתנאי מעבדה את ההתנהגות האנושית ולשאול "מה יקרה?"</p>
            <p>הסרט "האמפדיי" (שבתרגום חופשי לעברית הוא "יום שנועד לסקס") מספר על גבר צעיר, נשוי, שהוא ואשתו רוצים להביא ילדים לעולם והתחילו כבר את תהליך ההתייצבות וההתברגנות. לילה אחד מגיע לבית חבר מן העבר ומבקש לישון אצלם. החבר הוא בעל אופי משוחרר וחופשי, ההפך הגמור מהגיבור היותר שמרן, אך מתוך השיחות עולה הרעיון ששני החברים יעשו יחד סרט פורנו שבו הם ישכבו אחד עם השני וכך יזכו בפרס בתחרות לסרטי פורנו ביתיים.</p>
            <p>הסיטואציה הזאת מאפשרת ללין שלטון, הבמאית והתסריטאית, לחקור את גבולות הגבריות, את החברות בין גברים, את גבולות המיניות, ומה גברים מוכנים או לא מוכנים לעשות זה בשביל זה.</p>
            <p>קטע מתוך הפתיחה של "האמפדיי", מיד לאחר הגעת החבר אל תוך חיי הזוג, מבטא את הסגנון המאוד נטורליסטי (טבעי) של תנועת הממבלקור וספציפית של לין שלטון. הצילום במצלמה דיגיטלית, התאורה המינימלית, המשחק שמשדר יומיומיות וטבעיות, הרעיון של המרחב הסגור והמצומצם שבו מתרחש הסרט ומאפשר לחקור את ההתנהגות של הדמויות, והמגמה של ה"דיבור" או "מלמלת", שכן סרטי התנועה מבוססים על המלל הזה, על כך שדמויות נפגשות, מדברות, וחושפות את המורכבות של הרגשות והמחשבות שלהן בצורה ישירה, אותנטית ואינטימית.</p>
            <p>*** קטע מתוך "האמפדיי", לין שלטון, 2009.</p>
            <div class="video-box">
                <span class="video-title">Humpday.2009.mkv</span>
                <span class="video-desc">קטע מתוך "האמפדיי".</span>
                <a href="https://drive.google.com/file/d/1hKXwHtknAkn47CCcSXZ_zyCzTdzk3Zyr/view?usp=sharing" target="_blank" class="video-btn">
                    <span class="material-icons-round">play_circle_filled</span> צפייה בסרטון
                </a>
            </div>

            <div class="image-container">
                <img src="https://cdn.smore.com/u/a3e8/bce4b14b797f5fa9dd499ca4dd7137d0.jpg" alt="Humpday">
            </div>

            <ol>
                <li>מה מחדש הניאו-ריאליזם האיטלקי ביחס לריאליזם הקודם שהיה בקולנוע?</li>
                <li>מהו ההקשר ההיסטורי שגרם לרוסליני לצלם את "רומא עיר פרזות" ברחובות ובחומר גלם לא יציב?</li>
                <li>מהו דוקומנטריזם?</li>
                <li>מהי גישת הצילום/העמדת המצלמה בגישה הדוקומנטריסטית?</li>
                <li>מהו רגיונליזם?</li>
                <li>מהי הגישה של צ'זארה זווטיני ביחס לסיפור הקולנועי ו"הקטעים המשעממים" של החיים?</li>
                <li>כיצד ניתנת חשיבות לסביבה/חברה/רקע בזרם הניאו-ריאליסטי?</li>
                <li>מהם המאפיינים של הניאו-ריאליזם האיטלקי?</li>
                <li>למה נוצר חיבור "טבעי" בין הדרמה החברתית לסגנון הריאליסטי?</li>
                <li>באיזה אופן השפיעה כניסת הטלוויזיה על הריאליזם?</li>
                <li>מה מאפיין את הדוקו-דרמה?</li>
                <li>מה מאפיין את הצילום שהתפתח בדוקו-דרמה? מה מאפיין את העריכה?</li>
                <li>כיצד מתחבר הסרט הישראלי "חירבת חיזעה" למסורת של הריאליזם?</li>
                <li>כיצד קשור הסרט הישראלי "פיגומים" למסורת הריאליזם?</li>
                <li>כיצד ערערו הטכנולוגיות הדיגיטליות את הקשר האינדקסלי שבין הקולנוע ובין העולם?</li>
                <li>כיצד שינו הטכנולוגיות הדיגיטליות את הגישה לריאליזם הקולנועי?</li>
                <li>כיצד עודדה תנועת דוגמה 95 את התפתחות הריאליזם בקולנוע?</li>
                <li>כיצד עודדה תנועת דוגמה 95 את הצילום בתקציבים נמוכים?</li>
                <li>מה מאפיין את הקולנוע הריאליסטי של האחים דרדן? מה מאפיין את השימוש במצלמה?</li>
                <li>מה מאפיין את הקולנוע הארגנטינאי החדש? אילו אלמנטים מהניאו-ריאליזם האיטלקי הוא מאמץ? איזה אלמנטים הוא מאמץ מהדוקו-דרמה?</li>
                <li>למה תנועת הממבלקור נקראת כך?</li>
                <li>מהם המאפיינים הריאליסטיים של תנועת הממבלקור?</li>
                <li>מדוע צמחה תנועת הממבלקור במקביל לפיתוחן של הטכנולוגיות הדיגיטליות?</li>
                <li>מהו ההבדל בין הנושאים שמעסיקים את תנועת הממבלקור לנושאים שמעסיקים את הניאו-ריאליזם הארגנטינאי ואת הקולנוע של האחים דרדן?</li>
            </ol>
            
            <p>סרטון אינטרנט של היוצר "קוגונדה" שמסביר מהו ניאו-ריאליזם באמצעות מקרה בוחן:</p>
            <a href="https://vimeo.com/68514760" target="_blank" class="doc-link-box">
                <span class="material-icons-round doc-icon">videocam</span>
                <div class="doc-info">
                    <h4>What is Neorealism?</h4>
                    <span>סרטון הסבר ב-Vimeo</span>
                </div>
            </a>

            <p>פודקאסט של האתר סריטה על "רוזטה" של האחים דרדן, בהשתתפות עופר ליברגל, פבלו אוטין ונחמן אינגבר.</p>
            <a href="https://drive.google.com/file/d/15e14DCuQZ1fu_7hEn06T06oz4xeG75ep/view?usp=sharing" target="_blank" class="doc-link-box">
                <span class="material-icons-round doc-icon">audiotrack</span>
                <div class="doc-info">
                    <h4>פודקאסט סריטה - רוזטה</h4>
                    <span>האזנה לפודקאסט (Google Drive)</span>
                </div>
            </a>

            <p>סצנה מתוך הסרט "קס" של קן לואץ' שאפשר לשלב בשיעורים על הקולנוע הריאליסטי בעקבות השפעת הטלוויזיה.</p>
            <div class="video-box">
                <span class="video-title">Kes (Ken Loach) - Football Scene</span>
                <a href="https://www.youtube.com/watch?v=dc47vDh1xH0" target="_blank" class="video-btn">
                    <span class="material-icons-round">play_circle_filled</span> צפייה ביוטיוב
                </a>
            </div>

        </section>

        <footer class="footer-container">
            <img src="https://cdn.smore.com/images/default-profile.541eafe9.jpg" alt="רני בן זאב" class="author-image">
            <span class="author-name">rani Ben Zeev</span>
        </footer>

    </div>

</body>
</html>